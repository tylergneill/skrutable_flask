<!DOCTYPE html><html xmlns="http://www.w3.org/1999/xhtml">
   <head>
      <meta http-equiv="Content-Type" content="text/html; charset=UTF-8" />
      <meta name="viewport" content="width=device-width, initial-scale=1.0" />
      <title>Śāntideva: Bodhicaryāvatāra (GRETIL)
	</title>
      <style>@font-face {
    font-family: LinuxLibertineDisplay0Regular, times, serif;
    src: url(fonts/LinLibertine_DR.woff);
}
* {box-sizing: border-box;}
body {background-color: #FFFFFF; font-family: 'LinuxLibertineDisplayORegular'; font-weight: normal; font-style: normal; font-size: 18px; padding: 20px 100px 20px; width: 1600px;}

ul {list-style: circle;}

ul.dash {list-style: none; margin-left: .5em; padding-left: .5em;}
ul.dash > li:before {display: inline-block; content: "–"; width: 1em; margin-left: 0em;}

a:link {color: black; text-decoration: underline;}
a:visited {color: black; text-decoration: underline;}
a:hover {color: black; text-decoration: none;}
a:active {color: black; text-decoration: underline;}

p {padding-left: .5em; padding-right: .5em;}

h4 {margin-bottom: 0px;}
mark {background-color: #FFFFCC;}
q:before {content: "»";}
q:after {content: "«";}

.noindent {padding: 0px;}
.comm {padding-left: 1em; padding-right: 1em;}
.app {width: 80%; text-align: right; font-size: 14px; padding-left: 1em;}
.lem {display:inline-block;}
.ref {font-size: 14px; padding: inherit;}
.lb {font-weight: bold; font-size: 14px;}
.lb:before {content: "["}
.lb:after {content: "]"}
.pb {font-weight: bold; font-size: 14px;}
.pb:before {content: " ["}
.pb:after {content: "] "}
.note {font-weight: bold; font-size: 14px;}
.note:before {content: " ["}
.note:after {content: "] "}
.subhead {font-weight: bold; font-size: 14px;}
.appnote {font-size: 14px;}
.appnote:before {content: " ["}
.appnote:after {content: "] "}
.hi {font-style: italic}
.sic:before {content: "†"}
.sic:after {content: "†"}
.corr {color: #008000;}
.supplied {color: #1E90FF;}
.surplus {color: #ff3333;}
.unclear {color: #D2B48C;}

/* custom renditions */
.b, .bf, .textbf, .bold {font-weight: bold}
.i, .it, .textit, .italic {font-style: italic}
.u, .underline {text-decoration: underline}
.blue {color: #0000e6;}
.red {color: #b30000;}

.row:after {content: ""; display: table; clear: both;}
.column {float: left; width: 50%; padding-left: .5em; padding-right: .5em;}
.analysis {font-size: 14px; color: #0066ff; padding-left: .5em; padding-right: .5em; padding-top: .1em;}
.analysis:before {content: "["}
.analysis:after {content: "]"}

div.wapp:hover  span.lem {background-color: #FFFFCC;}

@media screen and (max-width: 800px) {
    body {font-size: 16px;}
    .column {width: 100%;}
    .analysis {width: 100%;}
}

@media screen and (max-width: 1200px) {
    body {padding: 10px;}
    .app {width: 90%;}
}

@media only screen and (max-width: 1600px) {
    body {width: auto; padding: 20px;}
}

#toc_container {background: #f9f9f9 none repeat scroll 0 0; border: 1px solid #aaa; display: table; font-size: 95%; margin-bottom: 1em; padding: 1em; width: auto;}
.toc_title {font-weight: 700; text-align: center;}	  
#toc_container li, #toc_container ul, #toc_container ul li{list-style: outside none none !important; padding-left: .5em;}
</style>
   </head>
   <body>
      <h1>Śāntideva: Bodhicaryāvatāra</h1>
      <h2>Header</h2>
      <p>
         This file is an html transformation of <a href="http://gretil.sub.uni-goettingen.de/gretil/corpustei/sa_zAntideva-bodhicaryAvatAra.xml">sa_zAntideva-bodhicaryAvatAra.xml</a> with a rudimentary header. For a more extensive header please refer to the source
         file.
         </p>
      <p class="noindent"><b>Data entry: </b>Richard Mahoney</p>
      <p class="noindent"><b>Contribution: </b>Richard Mahoney</p>
      <p class="noindent"><b>Date of this version: </b>2020-07-31</p>
      <h4>
         <if test="fileDesc/sourceDesc/@xml:id" id=""></if>
         	  Source:
         	</h4>
      <ul class="dash">
         <li>.</li>
      </ul>
      <p class="noindent"><b>Publisher: </b>Göttingen Register of Electronic Texts in Indian Languages (GRETIL), SUB Göttingen</p>
      <h4>Licence:</h4>
      <p>This e-text was provided to GRETIL in good faith that no copyright rights have been
         infringed.
         	 If anyone wishes to assert copyright over this file, please contact the GRETIL management
         at gretil(at)sub(dot)uni-goettingen(dot)de.
         	 The file will be immediately removed pending resolution of the claim.</p>
      <p><a href="https://creativecommons.org/licenses/by-nc-sa/4.0/">Distributed under a Creative Commons Attribution-NonCommercial-ShareAlike 4.0 International
            License.</a></p>
      <p class="noindent"><b>Interpretive markup: </b>none</p>
      <h4>Notes:</h4>
      <notesStmt xmlns="http://www.tei-c.org/ns/1.0">
         	
         <p xmlns="http://www.w3.org/1999/xhtml">This file has been created by mass conversion of GRETIL's Sanskrit corpus from <a href="http://gretil.sub.uni-goettingen.de/gretil/1_sanskr/6_sastra/3_phil/buddh/santbcau.htm">santbcau.htm</a>. Due to the heterogeneity of the sources the header markup might be suboptimal. For
            the sake of transparency the header of the legacy file is documented in the &lt;note&gt; element below:</p>
         	
         <p xmlns="http://www.w3.org/1999/xhtml">
            	 Santideva: Bodhicaryavatara
            <br />
            <br />Input by Richard Mahoney
            <br />
            <br />TEXT WITH PADA MARKERS
            <br />
            <br />The original encoding of this e-text emulates Nagari script.
            <br />Therefore word boundaries are not always spaced.
            	</p>
         </notesStmt>
      <h4>Revisions:</h4>
      <ul class="dash">
         <li>2020-07-31: TEI encoding by mass conversion of GRETIL's Sanskrit corpus</li>
      </ul>
      <hr />
      <h2>Text</h2>
      <div xml:lang="sa-Latn">
         
         
         <div id="d1e574">
            
            <h3>Pariccheda 1</h3>
            
            
            <p>aum namo buddhāya |</p>
            
            
            <p id="Bca_1.1">
               sugatān sasutān sadharmakāyān praṇipatyādarato 'khilāṃśca vandyān <br />
               sugatātmajasaṃvarāvatāraṃ kathayiṣyāmi yathāgamaṃ samāsāt //
                <span class="ref">Bca_1.1</span></p>
            
            
            <p id="Bca_1.2">
               na hi kiṃcidapūrvamatra vācyaṃ na ca saṃgrathanakauśalaṃ mamāsti <br />
               ataeva na me parārthacintā svamano vāsayituṃ kṛtaṃ mamedaṃ //
                <span class="ref">Bca_1.2</span></p>
            
            
            <p id="Bca_1.3">
               mama tāvadanena yāti vṛddhiṃ kuśalaṃ bhāvayituṃ prasādavegaḥ <br />
               atha matsamadhātureva paśyed aparo 'pyenamato 'pi sārthako 'yaṃ //
                <span class="ref">Bca_1.3</span></p>
            
            
            <p id="Bca_1.4">
               kṣaṇasaṃpadiyaṃ sudurlabhā pratilabdhā puruṣārthasādhanī <br />
               yadi nātra vicintyate hitaṃ punarapyeṣa samāgamaḥ kutaḥ //
                <span class="ref">Bca_1.4</span></p>
            
            
            <p id="Bca_1.5">
               rātrau yathā meghaghanāndhakāre vidyutkṣaṇaṃ darśayati prakāśaṃ <br />
               buddhānubhāvena tathā kadācillokasya puṇyeṣu matiḥ kṣaṇaṃ syāt //
                <span class="ref">Bca_1.5</span></p>
            
            
            <p id="Bca_1.6">
               tasmācchubhaṃ durbalameva nityaṃ balaṃ tu pāpasya mahatsughoraṃ <br />
               tajjīyate 'nyena śubhena kena saṃbodhicittaṃ yadi nāma na syāt //
                <span class="ref">Bca_1.6</span></p>
            
            
            <p id="Bca_1.7">
               kalpānanalpān pravicintayadbhir dṛṣṭaṃ munīndrairhitametadeva <br />
               yataḥ sukhenaiva sukhaṃ pravṛddham utplāvayatyapramitāñjanaughān //
                <span class="ref">Bca_1.7</span></p>
            
            
            <p id="Bca_1.8">
               bhavaduḥkhaśatāni tartukāmair api sattvavyasanāni hartukāmaiḥ <br />
               bahusaukhyaśatāni bhoktukāmair na vimocyaṃ hi sadaiva bodhicittaṃ //
                <span class="ref">Bca_1.8</span></p>
            
            
            <p id="Bca_1.9">
               bhavacārakabandhano varākaḥ sugatānāṃ suta ucyate kṣaṇen <br />
               na narāmaralokavandanīyo bhavati smodita eva bodhicitte //
                <span class="ref">Bca_1.9</span></p>
            
            
            <p id="Bca_1.10">
               aśucipratimāmimāṃ gṛhītvā jinaratnapratimāṃ karotyanarghāṃ <br />
               rasajātamatīva vedhanīyaṃ sudṛḍhaṃ gṛhṇata bodhicittasaṃjñaṃ //
                <span class="ref">Bca_1.10</span></p>
            
            
            <p id="Bca_1.11">
               suparīkṣitamaprameyadhībhir bahumūlyaṃ jagadekasārthavāhaiḥ <br />
               gatipattanavipravāsaśīlāḥ sudṛḍhaṃ gṛhṇata bodhicittaratnaṃ //
                <span class="ref">Bca_1.11</span></p>
            
            
            <p id="Bca_1.12">
               kadalīva phalaṃ vihāya yāti kṣayamanyatkuśalaṃ hi sarvameva <br />
               satataṃ phalati kṣayaṃ na yāti prasavatyeva tu bodhicittavṛkṣaḥ //
                <span class="ref">Bca_1.12</span></p>
            
            
            <p id="Bca_1.13">
               kṛtvāpi pāpāni sudāruṇāni yadāśrayāduttarati kṣaṇena <br />
               śūrāśrayeṇeva mahābhayāni nāśrīyate tatkathamajñasattvaiḥ //
                <span class="ref">Bca_1.13</span></p>
            
            
            <p id="Bca_1.14">
               yugāntakālānalavanmahānti pāpāni yannirdahati kṣaṇena <br />
               yasyānuśaṃsānamitānuvāca maitreyanāthaḥ sudhanāya dhīmān //
                <span class="ref">Bca_1.14</span></p>
            
            
            <p id="Bca_1.15">
               tadbodhicittaṃ dvividhaṃ vijñātavyaṃ samāsataḥ <br />
               bodhipraṇidhicittaṃ ca bodhiprasthānameva ca //
                <span class="ref">Bca_1.15</span></p>
            
            
            <p id="Bca_1.16">
               gantukāmasya gantuśca yathā bhedaḥ pratīyate <br />
               tathā bhedo 'nayorjñeyo yathāsaṃkhyena paṇḍitaiḥ //
                <span class="ref">Bca_1.16</span></p>
            
            
            <p id="Bca_1.17">
               bodhipraṇidhicittasya saṃsāre 'pi phalaṃ mahat <br />
               na tvavicchinnapuṇyatvaṃ yathā prasthānacetasaḥ //
                <span class="ref">Bca_1.17</span></p>
            
            
            <p id="Bca_1.18">
               yataḥ prabhṛtyaparyantasattvadhātupramokṣaṇe <br />
               samādadāti taccittam anivartyena cetasā //
                <span class="ref">Bca_1.18</span></p>
            
            
            <p id="Bca_1.19">
               tataḥ prabhṛti suptasya pramattasyāpyanekaśaḥ <br />
               avicchinnāḥ puṇyadhārāḥ pravartante nabhaḥsamāḥ //
                <span class="ref">Bca_1.19</span></p>
            
            
            <p id="Bca_1.20">
               idaṃ subāhupṛcchāyāṃ sopapattikamuktavān <br />
               hīnādhimuktisattvārthaṃ svayameva tathāgataḥ //
                <span class="ref">Bca_1.20</span></p>
            
            
            <p id="Bca_1.21">
               śiraḥśūlāni sattvānāṃ nāśayāmīti cintayan <br />
               aprameyeṇa puṇyena gṛhyate sma hitāśayaḥ //
                <span class="ref">Bca_1.21</span></p>
            
            
            <p id="Bca_1.22">
               kimutāpramitaṃ śūlam ekaikasya jihīrṣataḥ <br />
               aprameyaguṇaṃ sattvam ekaikaṃ ca cikīrṣataḥ //
                <span class="ref">Bca_1.22</span></p>
            
            
            <p id="Bca_1.23">
               kasya mātuḥ piturvāpi hitāśaṃseyamīdṛśī <br />
               devatānāmṛṣīṇāṃ vā brahmaṇāṃ vā bhaviṣyati //
                <span class="ref">Bca_1.23</span></p>
            
            
            <p id="Bca_1.24">
               teṣāmeva ca sattvānāṃ svārthe 'pyeṣa manorathaḥ <br />
               notpannapūrvaḥ svapne 'pi parārthe saṃbhavaḥ kutaḥ //
                <span class="ref">Bca_1.24</span></p>
            
            
            <p id="Bca_1.25">
               sattvaratnaviśeṣo 'yam apūrvo jāyate kathaṃ <br />
               yatparārthāśayo 'nyeṣāṃ na svārthe 'pyupajāyate //
                <span class="ref">Bca_1.25</span></p>
            
            
            <p id="Bca_1.26">
               jagadānandabījasya jagadduḥkhauṣadhasya ca <br />
               cittaratnasya yatpuṇyaṃ tatkathaṃ hi pramīyatāṃ //
                <span class="ref">Bca_1.26</span></p>
            
            
            <p id="Bca_1.27">
               hitāśaṃsanamātreṇa buddhapūjā viśiṣyate <br />
               kiṃ punaḥ sarvasattvānāṃ sarvasaukhyārthamudyamāt //
                <span class="ref">Bca_1.27</span></p>
            
            
            <p id="Bca_1.28">
               duḥkhamevābhidhāvanti duḥkhaniḥsaraṇāśayā <br />
               sukhecchayaiva saṃmohāt svasukhaṃ ghnanti śatruvat //
                <span class="ref">Bca_1.28</span></p>
            
            
            <p id="Bca_1.29">
               yasteṣāṃ sukharaṅkāṇāṃ pīḍitānāmanekaśaḥ <br />
               tṛptiṃ pūrvasukhaiḥ kuryāt sarvāḥ pīḍāśchinatti ca //
                <span class="ref">Bca_1.29</span></p>
            
            
            <p id="Bca_1.30">
               nāśayatyapi saṃmohaṃ sādhustena samaḥ kutaḥ <br />
               kuto vā tādṛśaṃ mitraṃ puṇyaṃ vā tādṛśaṃ kutaḥ //
                <span class="ref">Bca_1.30</span></p>
            
            
            <p id="Bca_1.31">
               kṛte yaḥ pratikurvīta so 'pi tāvatpraśasyate <br />
               avyāpāritasādhustu bodhisattvaḥ kimucyatāṃ //
                <span class="ref">Bca_1.31</span></p>
            
            
            <p id="Bca_1.32">
               katipayajanasatradāyakaḥ kuśalakṛdityabhipūjyate janaiḥ <br />
               kṣaṇamaśanakamātradānataḥ saparibhavaṃ divasārdhayāpanāt //
                <span class="ref">Bca_1.32</span></p>
            
            
            <p id="Bca_1.33">
               kimu niravadhisattvasaṃkhyayā niravadhikālamanuprayacchataḥ <br />
               gaganajanaparikṣayākṣayaṃ sakalamanorathasaṃprapūraṇaṃ //
                <span class="ref">Bca_1.33</span></p>
            
            
            <p id="Bca_1.34">
               iti sattrapatau jinasya puttre kaluṣaṃ sve hṛdaye karoti yaśca <br />
               kaluṣodayasaṃkhyayā sa kalpān narakeṣvāvasatīti nātha āha //
                <span class="ref">Bca_1.34</span></p>
            
            
            <p id="Bca_1.35">
               atha yasya manaḥ prasādameti prasavettasya tato 'dhikaṃ phalaṃ <br />
               mahatā hi balena pāpakarma jinaputtreṣu śubhaṃ tvayatnataḥ //
                <span class="ref">Bca_1.35</span></p>
            
            
            <p id="Bca_1.36">
               teṣāṃ śarīrāṇi namaskaromi yatroditaṃ tadvaracittaratnaṃ <br />
               yatrāpakāro 'pi sukhānubandhī sukhākarāṃstān śaraṇaṃ prayāmi //
                <span class="ref">Bca_1.36</span></p>
            
            
            <p>bodhicaryāvatāre bodhicittānuśaṃsā nāma prathamaḥ paricchedaḥ ||</p>
            
            </div>
         
         <div id="d1e1271">
            
            <h3>Pariccheda 2</h3>
            
            
            <p id="Bca_2.1">
               taccittaratnagrahaṇāya samyak pūjāṃ karomyeṣa tathāgatānāṃ <br />
               saddharmaratnasya ca nirmalasya buddhātmajānāṃ ca guṇodadhīnāṃ //
                <span class="ref">Bca_2.1</span></p>
            
            
            <p id="Bca_2.2">
               yāvanti puṣpāṇi phalāni caiva bhaiṣajyajātāni ca yāni santi <br />
               ratnāni yāvanti ca santi loke jalāni ca svacchamanoramāṇi //
                <span class="ref">Bca_2.2</span></p>
            
            
            <p id="Bca_2.3">
               mahīdharā ratnamayāstathānye vanapradeśāśca vivekaramyāḥ <br />
               latāḥ sapuṣpābharaṇojjvalāśca drumāśca ye satphalanamraśākhāḥ //
                <span class="ref">Bca_2.3</span></p>
            
            
            <p id="Bca_2.4">
               devādilokeṣu ca gandhadhūpāḥ kalpadrumā ratnamayāśca vṛkṣāḥ <br />
               sarāṃsi cāmbhoruhabhūṣaṇāni haṃsasvanātyantamanoharāṇi //
                <span class="ref">Bca_2.4</span></p>
            
            
            <p id="Bca_2.5">
               akṛṣṭajātāni ca śasyajātāny anyāni vā pūjyavibhūṣaṇāni <br />
               ākāśadhātuprasarāvidhīni sarvāṇyapīmānyaparigrahāṇi //
                <span class="ref">Bca_2.5</span></p>
            
            
            <p id="Bca_2.6">
               ādāya buddhyā munipuṅgavebhyo niryātayāmyeṣa saputrakebhyaḥ <br />
               gṛhṇantu tanme varadakṣiṇīyā mahākṛpā māmanukampamānāḥ //
                <span class="ref">Bca_2.6</span></p>
            
            
            <p id="Bca_2.7">
               apuṇyavānasmi mahādaridraḥ pūjārthamanyanmama nāsti kiṃcit <br />
               ato mamārthāya parārthacintā gṛhṇantu nāthā idamātmaśaktyā //
                <span class="ref">Bca_2.7</span></p>
            
            
            <p id="Bca_2.8">
               dadāmi cātmānamahaṃ jinebhyaḥ sarveṇa sarvaṃ ca tadātmajebhyaḥ <br />
               parigrahaṃ me kurutāgrasattvāḥ yuṣmāsu dāsatvamupaimi bhaktyā //
                <span class="ref">Bca_2.8</span></p>
            
            
            <p id="Bca_2.9">
               parigraheṇāsmi bhavatkṛtena nirbhīrbhave sattvahitaṃ karomi <br />
               pūrvaṃ ca pāpaṃ samatikramāmi nānyacca pāpaṃ prakaromi bhūyaḥ //
                <span class="ref">Bca_2.9</span></p>
            
            
            <p id="Bca_2.10">
               ratnojjvalastambhamanorameṣu muktāmayodbhāsivitānakeṣu <br />
               svacchojjvalasphāṭikakuṭṭimeṣu sugandhiṣu snānagṛheṣu teṣu //
                <span class="ref">Bca_2.10</span></p>
            
            
            <p id="Bca_2.11">
               manojñagandhodakapuṣpapūrṇaiḥ kumbhairmahāratnamayairanekaiḥ <br />
               snānaṃ karomyeṣa tathāgatānāṃ tadātmajānāṃ ca sagītavādyaṃ //
                <span class="ref">Bca_2.11</span></p>
            
            
            <p id="Bca_2.12">
               pradhūpitairdhautamalairatulyair varstraiśca teṣāṃ tanumunmṛśāmi <br />
               tataḥ suraktāni sudhūpitāni dadāmi tebhyo varacīvarāṇi //
                <span class="ref">Bca_2.12</span></p>
            
            
            <p id="Bca_2.13">
               divyairmṛduślakṣṇavicitraśobhair vastrairalaṅkāravaraiśca taistaiḥ <br />
               samantabhadrājitamañjughoṣalokeśvarādīnapi maṇḍayāmi //
                <span class="ref">Bca_2.13</span></p>
            
            
            <p id="Bca_2.14">
               sarvatrisāhasravisārigandhair gandhottamaistānanulepayāmi <br />
               sūttaptasūnmṛṣṭasudhautahemaprabhojjvalānsarvamunīndrakāyān //
                <span class="ref">Bca_2.14</span></p>
            
            
            <p id="Bca_2.15">
               mandāravendīvaramallikādyaiḥ sarvaiḥ sugandhaiḥ kusumairmanojñaiḥ <br />
               abhyarcayāmyarcyatamānmunīndrān sragbhiśca saṃsthānamanoramābhiḥ //
                <span class="ref">Bca_2.15</span></p>
            
            
            <p id="Bca_2.16">
               sphītasphuradgandhamanoramaiśca tāndhūpameghairupadhūpayāmi <br />
               bhaujyaiśca svādyairvividhaiśca peyais tebhyo nividyaṃ ca nivedayāmi //
                <span class="ref">Bca_2.16</span></p>
            
            
            <p id="Bca_2.17">
               ratnapradīpāṃśca nivedayāmi suvarṇapadmeṣu niviṣṭapaṅkvīn <br />
               gandhopalipteṣu ca kuṭṭimeṣu kirāmi puṣpaprakarānmanojñān //
                <span class="ref">Bca_2.17</span></p>
            
            
            <p id="Bca_2.18">
               pralambamuktāmaṇihāraśobhān ābhāsvarāndigmukhamaṇḍanāṃstān <br />
               vimānameghān stutigītaramyān maitrīmayebhyo 'pi nivedayāmi //
                <span class="ref">Bca_2.18</span></p>
            
            
            <p id="Bca_2.19">
               suvarṇadaṇḍaiḥ kamanīyarūpaiḥ saṃsaktamuktāni samucchritāni <br />
               pradhārayāmyeṣa mahāmunīnāṃ ratnātapatrāṇyatiśobhanāni //
                <span class="ref">Bca_2.19</span></p>
            
            
            <p id="Bca_2.20">
               ataḥ paraṃ pritaṣṭhantāṃ pūjāmeghā manoramāḥ <br />
               tūryasaṅgītimeghāśca sarvasattvapraharṣaṇāḥ //
                <span class="ref">Bca_2.20</span></p>
            
            
            <p id="Bca_2.21">
               sarvasaddharmaratneṣu caityeṣu pratimāsu ca <br />
               puṣparatnādivarṣāśca pravarttantāṃ nirantaram //
                <span class="ref">Bca_2.21</span></p>
            
            
            <p id="Bca_2.22">
               mañjughoṣaprabhṛtayaḥ pūjayanti yathā jinān <br />
               tathā tathāgatānnāthān saputrānpūjayāmyaham //
                <span class="ref">Bca_2.22</span></p>
            
            
            <p id="Bca_2.23">
               svarāṅgasāgaraiḥ stotraiḥ staumi cāhaṃ guṇodadhīn <br />
               stutisaṅgītimeghāśca saṃbhavantveṣvananyathā //
                <span class="ref">Bca_2.23</span></p>
            
            
            <p id="Bca_2.24">
               sarvakṣetrāṇusaṃkhyaiśca praṇāmaiḥ praṇamāmyahaṃ <br />
               sarvatrādhvagatānbuddhān sahadharmagaṇottamān //
                <span class="ref">Bca_2.24</span></p>
            
            
            <p id="Bca_2.25">
               sarcacaityāni vande 'haṃ bodhisattvāśrayāṃstathā <br />
               namaḥ karomyupādhyāyān abhivandyānyatīṃstathā //
                <span class="ref">Bca_2.25</span></p>
            
            
            <p id="Bca_2.26">
               buddhaṃ gacchāmi śaraṇaṃ yāvadābodhimaṇḍataḥ <br />
               dharmaṃ gacchāmi śaraṇaṃ bodhisattvagaṇaṃ tathā //
                <span class="ref">Bca_2.26</span></p>
            
            
            <p id="Bca_2.27">
               vijñāpayāmi saṃbuddhān sarvadikṣu vyavasthitān <br />
               mahākāruṇikāṃścāpi bodhisattvānkṛtāñjaliḥ //
                <span class="ref">Bca_2.27</span></p>
            
            
            <p id="Bca_2.28">
               anādimati saṃsāre janmanyatraiva vā punaḥ <br />
               yanmayā paśunā pāpaṃ kṛtaṃ kāritameva vā //
                <span class="ref">Bca_2.28</span></p>
            
            
            <p id="Bca_2.29">
               yaccānumoditaṃ kiṃcid ātmaghātāya mohataḥ <br />
               tadatyayaṃ deśayāmi paścāttāpena tāpitaḥ //
                <span class="ref">Bca_2.29</span></p>
            
            
            <p id="Bca_2.30">
               ratnatraye 'pakāro yo mātāpitṛṣu vā mayā <br />
               guruṣvanyeṣu vā kṣepāt kāyavāgbuddhibhiḥ kṛtaḥ //
                <span class="ref">Bca_2.30</span></p>
            
            
            <p id="Bca_2.31">
               anekadoṣaduṣṭena mayā pāpena nāyakāḥ <br />
               yatkṛtaṃ dāruṇaṃ pāpaṃ tatsarvaṃ deśayāmyaham //
                <span class="ref">Bca_2.31</span></p>
            
            
            <p id="Bca_2.32">
               kathaṃ ca niḥsarāmyasmān nityodvego 'smi nāyakāḥ <br />
               mā bhūnme mṛtyuracirād akṣīṇe pāpasaṃcaye //
                <span class="ref">Bca_2.32</span></p>
            
            
            <p id="Bca_2.33">
               kathaṃ ca niḥsarāmyasmāt paritrāyata satvaraṃ <br />
               mā mamākṣīṇapāpasya maraṇaṃ śīghrameṣyati //
                <span class="ref">Bca_2.33</span></p>
            
            
            <p id="Bca_2.34">
               kṛtākṛtāparīkṣo 'yaṃ mṛtyurviśrambhaghātakaḥ <br />
               svasthāsvasthairaviśvāsya ākasmikamahāśaniḥ //
                <span class="ref">Bca_2.34</span></p>
            
            
            <p id="Bca_2.35">
               priyāpriyanimittena pāpaṃ kṛtamanekadhā <br />
               sarvamutsṛjya gantavyam iti na jñātamīdṛśam //
                <span class="ref">Bca_2.35</span></p>
            
            
            <p id="Bca_2.36">
               tattatsmaraṇatāṃ yāti yadyadvastvanubhūyate <br />
               svapnānubhūtavatsarvaṃ gataṃ na punarīkṣyate //
                <span class="ref">Bca_2.36</span></p>
            
            
            <p id="Bca_2.37">
               apriyā na bhaviṣyanti priyo me na bhaviṣyati <br />
               ahaṃ ca na bhaviṣyāmi sarvaṃ ca na bhaviṣyati //
                <span class="ref">Bca_2.37</span></p>
            
            
            <p id="Bca_2.38">
               ihaiva tiṣṭhatastāvad gatā naike priyāpriyāḥ <br />
               tannimittaṃ tu yatpāpaṃ tatsthitaṃ ghoramagrataḥ //
                <span class="ref">Bca_2.38</span></p>
            
            
            <p id="Bca_2.39">
               evamāgantuko 'smīti na mayā pratyavekṣitaṃ <br />
               mohānunayavidvaiṣaiḥ kṛtaṃ pāpamanekadhā //
                <span class="ref">Bca_2.39</span></p>
            
            
            <p id="Bca_2.40">
               rātrindivamaviśrāmam āyuṣo vardhate vyayaḥ <br />
               āyasya cāgamo nāsti na mariṣyāmi kiṃ nvaham //
                <span class="ref">Bca_2.40</span></p>
            
            
            <p id="Bca_2.41">
               iha śayyāgatenāpi bandhumadhye 'pi tiṣṭhatā <br />
               mayaivaikena soḍhavyā marmacchedādivedanā //
                <span class="ref">Bca_2.41</span></p>
            
            
            <p id="Bca_2.42">
               yamadūtairgṛhītasya kuto bandhuḥ kutaḥ suhṛt <br />
               puṇyamekaṃ tadā trāṇaṃ mayā tacca na sevitam //
                <span class="ref">Bca_2.42</span></p>
            
            
            <p id="Bca_2.43">
               anityajīvitāsaṅgād idaṃ bhayamajānatā <br />
               pramattena mayā nāthā bahu pāpamupārjitam //
                <span class="ref">Bca_2.43</span></p>
            
            
            <p id="Bca_2.44">
               aṅgacchedārthamapyadya nīyamāno viśuṣyati <br />
               pipāsito dīnadṛṣṭir anyadevekṣate jagat //
                <span class="ref">Bca_2.44</span></p>
            
            
            <p id="Bca_2.45">
               kiṃ punarbhairavākārair yamadūtairadhiṣṭhitaḥ <br />
               mahātrāsajvaragrastaḥ purīṣotsargaveṣṭitaḥ //
                <span class="ref">Bca_2.45</span></p>
            
            
            <p id="Bca_2.46">
               kātarairdṛṣṭipātaiśca trāṇānveṣī caturdiśaṃ <br />
               ko me mahābhayādasmāt sādhustrāṇaṃ bhaviṣyati //
                <span class="ref">Bca_2.46</span></p>
            
            
            <p id="Bca_2.47">
               trāṇaśūnyā diśo dṛṣṭvā punaḥ saṃmohamāgataḥ <br />
               tadāhaṃ kiṃ kariṣyāmi tasminsthāne mahābhaye //
                <span class="ref">Bca_2.47</span></p>
            
            
            <p id="Bca_2.48">
               adyaiva śaraṇaṃ yāmi jagannāthānmahābalān <br />
               jagadrakṣārthamudyuktān sarvatrāsaharāṃjinān //
                <span class="ref">Bca_2.48</span></p>
            
            
            <p id="Bca_2.49">
               taiścāpyadhigataṃ dharmaṃ saṃsārabhayanāśanaṃ <br />
               śaraṇaṃ yāmi bhāvena bodhisattvagaṇaṃ tathā //
                <span class="ref">Bca_2.49</span></p>
            
            
            <p id="Bca_2.50">
               samastabhadrāyātmānaṃ dadāmi bhayavihvalaḥ <br />
               punaśca mañjughoṣāya dadāmyātmānamātmanā //
                <span class="ref">Bca_2.50</span></p>
            
            
            <p id="Bca_2.51">
               taṃ cāvalokitaṃ nāthaṃ kṛpāvyākulacāriṇaṃ <br />
               viraumyārtaravaṃ bhītaḥ sa māṃ rakṣatu pāpinam //
                <span class="ref">Bca_2.51</span></p>
            
            
            <p id="Bca_2.52">
               āryamākāśagarbhaṃ ca kṣitigarbhaṃ ca bhāvataḥ <br />
               sarvānmahākṛpāṃścāpi trāṇānveṣī viraumyaham //
                <span class="ref">Bca_2.52</span></p>
            
            
            <p id="Bca_2.53">
               yaṃ dṛṣṭvaiva ca saṃtrastāḥ palāyante caturdiśaṃ <br />
               yamadūtādayo duṣṭās taṃ namasyāmi vajriṇam //
                <span class="ref">Bca_2.53</span></p>
            
            
            <p id="Bca_2.54">
               atītya yuṣmadvacanaṃ sāmprataṃ bhayadarśanāt <br />
               śaraṇaṃ yāmi vo bhīto bhayaṃ nāśayata drutam //
                <span class="ref">Bca_2.54</span></p>
            
            
            <p id="Bca_2.55">
               itvaravyādhibhīto 'pi vaidyavākyaṃ na laṅghayet <br />
               kimu vyādhiśatairgrastaś caturbhiścaturuttaraiḥ //
                <span class="ref">Bca_2.55</span></p>
            
            
            <p id="Bca_2.56">
               ekenāpi yataḥ sarve jambudvīpagatā narāḥ <br />
               naśyanti yeṣāṃ bhaiṣajyaṃ sarvadikṣu na labhyate //
                <span class="ref">Bca_2.56</span></p>
            
            
            <p id="Bca_2.57">
               tatra sarvajñavaidyasya sarvaśalyāpahāriṇaḥ <br />
               vākyamullaṅghayāmīti dhiṅmāmatyantamohitam //
                <span class="ref">Bca_2.57</span></p>
            
            
            <p id="Bca_2.58">
               atyapramattastiṣṭhāmi prapāteṣvitareṣvapi <br />
               kimu yojanasāhastre prapāte dīrghakālike //
                <span class="ref">Bca_2.58</span></p>
            
            
            <p id="Bca_2.59">
               adyaiva maraṇaṃ neti na yuktā me sukhāsikā <br />
               avaśyameti sā velā na bhaviṣyāmyahaṃ yadā //
                <span class="ref">Bca_2.59</span></p>
            
            
            <p id="Bca_2.60">
               abhayaṃ kena me dattaṃ niḥsariṣyāmi vā kathaṃ <br />
               avaśyaṃ na bhaviṣyāmi kasmānme susthitaṃ manaḥ //
                <span class="ref">Bca_2.60</span></p>
            
            
            <p id="Bca_2.61">
               pūrvānubhūtanaṣṭebhyaḥ kiṃ me sāramavasthitaṃ <br />
               yeṣu me 'bhiniviṣṭena gurūṇāṃ laṅghitaṃ vacaḥ //
                <span class="ref">Bca_2.61</span></p>
            
            
            <p id="Bca_2.62">
               jīvalokamimaṃ tyaktvā bandhūnparicitāṃstathā <br />
               ekākī kvāpi yāsyāmi kiṃ me sarvaiḥ priyāpriyaiḥ //
                <span class="ref">Bca_2.62</span></p>
            
            
            <p id="Bca_2.63">
               iyameva tu me cintā yuktā rātrindivaṃ sadā <br />
               aśubhānniyataṃ duḥkhaṃ niḥsareyaṃ tataḥ katham //
                <span class="ref">Bca_2.63</span></p>
            
            
            <p id="Bca_2.64">
               mayā bālena mūḍhena yatkiṃcitpāpamācitaṃ <br />
               prakṛtyā yacca sāvadyaṃ prajñaptyāvadyameva ca //
                <span class="ref">Bca_2.64</span></p>
            
            
            <p id="Bca_2.65">
               tatsarvaṃ deśayāmyeṣa nāthānāmagrataḥ sthitaḥ <br />
               kṛtāñjalirduḥkhabhītaḥ praṇipatya punaḥ punaḥ //
                <span class="ref">Bca_2.65</span></p>
            
            
            <p id="Bca_2.66">
               atyayamatyayatvena pratigṛhṇantu nāyakāḥ <br />
               na bhadrakamidaṃ nāthā na karttavyaṃ punarmayā //
                <span class="ref">Bca_2.66</span></p>
            
            
            <p>iti dvitīyaḥ paricchedaḥ ||</p>
            
            </div>
         
         <div id="d1e2541">
            
            <h3>Pariccheda 3</h3>
            
            
            <p id="Bca_3.1">
               apāyaduḥkhaviśrāmaṃ sarvasattvaiḥ kṛtaṃśubhaṃ <br />
               anumode pramodena sukhaṃ tiṣṭhantu duḥkhitāḥ //
                <span class="ref">Bca_3.1</span></p>
            
            
            <p id="Bca_3.2">
               saṃsāraduḥkhanirmokṣam anumode śarīriṇāṃ <br />
               bodhisattvatvabuddhatvam anumode ca tāyinām //
                <span class="ref">Bca_3.2</span></p>
            
            
            <p id="Bca_3.3">
               cittotpādasamudrāṃśca sarvasattvasukhāvahān <br />
               sarvasattvahitādhānān anumode ca śāsinām //
                <span class="ref">Bca_3.3</span></p>
            
            
            <p id="Bca_3.4">
               sarvāsu dikṣu saṃbuddhān prārthayāmi kṛtāñjaliḥ <br />
               dharmapradīpaṃ kurvantu mohādduḥkhaprapātinām //
                <span class="ref">Bca_3.4</span></p>
            
            
            <p id="Bca_3.5">
               nirvātukāmāṃśca jinān yācayāmi kṛtāñjaliḥ <br />
               kalpānanantāṃstiṣṭhantu mā bhūdandhamidaṃ jagat //
                <span class="ref">Bca_3.5</span></p>
            
            
            <p id="Bca_3.6">
               evaṃ sarvamidaṃ kṛtvā yanmayāsāditaṃ śubhaṃ <br />
               tena syāṃ sarvasattvānāṃ sarvaduḥkhapraśāntikṛt //
                <span class="ref">Bca_3.6</span></p>
            
            
            <p id="Bca_3.7">
               glānānāmasmi bhaiṣajyaṃ bhaveyaṃ vaidya eva ca <br />
               tadupasthāyakaścaiva yāvadrogāpunarbhavaḥ //
                <span class="ref">Bca_3.7</span></p>
            
            
            <p id="Bca_3.8">
               kṣutpipāsāvyathāṃ hanyām annapānapravarṣaṇaiḥ <br />
               durbhikṣāntarakalpeṣu bhaveyaṃ pānabhojanam //
                <span class="ref">Bca_3.8</span></p>
            
            
            <p id="Bca_3.9">
               daridrāṇāṃ ca sattvānāṃ nidhiḥ syāmahamakṣayaḥ <br />
               nānopakaraṇākārair upatiṣṭheyamagrataḥ //
                <span class="ref">Bca_3.9</span></p>
            
            
            <p id="Bca_3.10">
               ātmabhāvāṃstathā bhogān sarvatrādhvagataṃ śubhaṃ <br />
               nirapekṣastyajāmyeṣa sarvasattvārthasiddhaye //
                <span class="ref">Bca_3.10</span></p>
            
            
            <p id="Bca_3.11">
               sarvatyāgaśca nirvāṇaṃ nirvāṇārthi ca me manaḥ <br />
               tyaktavyaṃ cenmayā sarvaṃ varaṃ sattveṣu dīyatāṃ //
                <span class="ref">Bca_3.11</span></p>
            
            
            <p id="Bca_3.12">
               yathāsukhīkṛtaścātmā mayāyaṃ sarvadehināṃ <br />
               ghnantu nindantu vā nityam ākirantu ca pāṃsubhiḥ //
                <span class="ref">Bca_3.12</span></p>
            
            
            <p id="Bca_3.13">
               krīḍantu mama kāyena hasantu vilasantu ca <br />
               dattastebhyo mayā kāyaś cintayā kiṃ mayānayā //
                <span class="ref">Bca_3.13</span></p>
            
            
            <p id="Bca_3.14">
               kārayantu ca karmāṇi yāni teṣāṃ sukhāvahaṃ <br />
               anarthaḥ kasyacinmā bhūn māmālambya kadācana //
                <span class="ref">Bca_3.14</span></p>
            
            
            <p id="Bca_3.15">
               yeṣāṃ kruddhāprasannā vā māmālambya matirbhavet <br />
               teṣāṃ sa eva hetuḥ syān nityaṃ sarvārthasiddhaye //
                <span class="ref">Bca_3.15</span></p>
            
            
            <p id="Bca_3.16">
               abhyākhyāsyanti māṃ ye ca ye cānye 'pyapakāriṇaḥ <br />
               utprāsakāstathānye 'pi sarve syurbodhibhāginaḥ //
                <span class="ref">Bca_3.16</span></p>
            
            
            <p id="Bca_3.17">
               anāthānāmahaṃ nāthaḥ sārthavāhaśca yāyināṃ <br />
               pārepsūnāṃ ca naubhūtaḥ setuḥ saṅkrama eva ca //
                <span class="ref">Bca_3.17</span></p>
            
            
            <p id="Bca_3.18">
               dīpārthināmahaṃ dīpaḥ śayyā śayyārthināmahaṃ <br />
               dāsārthināmahaṃ dāso bhaveyaṃ sarvadehināṃ //
                <span class="ref">Bca_3.18</span></p>
            
            
            <p id="Bca_3.19">
               cintāmaṇirbhadraghaṭaḥ siddhavidyā mahauṣadhiḥ <br />
               bhaveyaṃ kalpavṛkṣaśca kāmadhenuśca dehināṃ //
                <span class="ref">Bca_3.19</span></p>
            
            
            <p id="Bca_3.20">
               pṛthivyādīni bhūtāni niḥśeṣākāśavāsināṃ <br />
               sattvānāmaprameyāṇāṃ yathābhogānyanekadhā //
                <span class="ref">Bca_3.20</span></p>
            
            
            <p id="Bca_3.21">
               evamākāśaniṣṭhasya sattvadhātoranekadhā <br />
               bhaveyamupajīvyo 'haṃ yāvatsarve na nirvṛtāḥ //
                <span class="ref">Bca_3.21</span></p>
            
            
            <p id="Bca_3.22">
               yathā gṛhītaṃ sugatair bodhicittaṃ purātanaiḥ <br />
               te bodhisattvaśikṣāyām ānupūrvyā yathā sthitāḥ //
                <span class="ref">Bca_3.22</span></p>
            
            
            <p id="Bca_3.23">
               tadvadutpādayāmyeṣa bodhicittaṃ jagaddhite <br />
               tadvadeva ca tāḥ śikṣāḥ śikṣiṣyāmi yathākramaṃ //
                <span class="ref">Bca_3.23</span></p>
            
            
            <p id="Bca_3.24">
               evaṃ gṛhītvā matimān bodhicittaṃ prasādataḥ <br />
               punaḥ pṛṣṭhasya puṣṭyarthaṃ cittamevaṃ praharṣayet //
                <span class="ref">Bca_3.24</span></p>
            
            
            <p id="Bca_3.25">
               adya me saphalaṃ janma sulabdho mānuṣo bhavaḥ <br />
               adya buddhakule jāto buddhaputro 'smi sāmprataṃ //
                <span class="ref">Bca_3.25</span></p>
            
            
            <p id="Bca_3.26">
               tathādhunā mayā kāryaṃ svakulocitakāriṇāṃ <br />
               nirmalasya kulasyāsya kalaṅko na bhavedyathā //
                <span class="ref">Bca_3.26</span></p>
            
            
            <p id="Bca_3.27">
               andhaḥ saṅkarakūṭebhyo yathā ratnamavāpnuyāt <br />
               tathā kathaṃcidapyetad bodhicittaṃ mamoditaṃ //
                <span class="ref">Bca_3.27</span></p>
            
            
            <p id="Bca_3.28">
               jaganmṛtyuvināśāya jātametadrasāyanaṃ <br />
               jagaddāridryaśamanaṃ nidhānamidamakṣayaṃ //
                <span class="ref">Bca_3.28</span></p>
            
            
            <p id="Bca_3.29">
               jagadvyādhipraśamanaṃ bhaiṣajyamidamuttamaṃ <br />
               bhavādhvabhramaṇaśrānto jagadviśrāmapādapaḥ //
                <span class="ref">Bca_3.29</span></p>
            
            
            <p id="Bca_3.30">
               durgatyuttaraṇe setuḥ sāmānyaḥ sarvayāyināṃ <br />
               jagatkleśoṣmaśamana uditaścittacandramāḥ //
                <span class="ref">Bca_3.30</span></p>
            
            
            <p id="Bca_3.31">
               jagadajñānatimiraprotsāraṇamahāraviḥ <br />
               saddharmakṣīramathanān navanītaṃ samutthitaṃ //
                <span class="ref">Bca_3.31</span></p>
            
            
            <p id="Bca_3.32">
               sukhabhogabubhukṣitasya vā janasārthasya bhavādhvacāriṇaḥ <br />
               sukhasatramidaṃ hyupasthitaṃ sakalābhyāgatasattvatarpaṇaṃ //
                <span class="ref">Bca_3.32</span></p>
            
            
            <p id="Bca_3.33">
               jagadadya nimantritaṃ mayā sugatatvena sukhena cāntarā <br />
               purataḥ khalu sarvatāyinām abhinandantu surāsurādayaḥ //
                <span class="ref">Bca_3.33</span></p>
            
            
            <p>bodhicaryāvatāre bodhicittaparigraho nāma tṛtīyaḥ paricchedaḥ ||</p>
            
            </div>
         
         <div id="d1e3179">
            
            <h3>Pariccheda 4</h3>
            
            
            <p id="Bca_4.1">
               evaṃ gṛhītvā sudṛḍhaṃ bodhicittaṃ jinātmajaḥ <br />
               śikṣānatikrame yatnaṃ kuryānnityamatandritaḥ //
                <span class="ref">Bca_4.1</span></p>
            
            
            <p id="Bca_4.2">
               sahasā yatsamārabdhaṃ samyag yadavicāritaṃ <br />
               tatra kuryānnavetyevaṃ pratijñāyāpi yujyate //
                <span class="ref">Bca_4.2</span></p>
            
            
            <p id="Bca_4.3">
               vicāritaṃ tu yadbuddhair mahāprājñaiśca tatsutaiḥ <br />
               mayāpi ca yathāśakti tatra kiṃ parilambyate //
                <span class="ref">Bca_4.3</span></p>
            
            
            <p id="Bca_4.4">
               yadicaivaṃ pratijñāya sādhayeyaṃ na karmaṇā <br />
               etāṃ sarvāṃ visaṃvādya kā gatirme bhaviṣyati //
                <span class="ref">Bca_4.4</span></p>
            
            
            <p id="Bca_4.5">
               manasā cintayitvāpi yo na dadyātpunarnaraḥ <br />
               sa preto bhavatītyuktam alpamātre 'pi vastuni //
                <span class="ref">Bca_4.5</span></p>
            
            
            <p id="Bca_4.6">
               kimutānuttaraṃ saukhyam uccairuddhuṣya bhāvataḥ <br />
               jagatsarvaṃ visaṃvādya kā gatirme bhaviṣyati //
                <span class="ref">Bca_4.6</span></p>
            
            
            <p id="Bca_4.7">
               vetti sarvajña evaitām acintyāṃ karmaṇo gatiṃ <br />
               yadbodhicittatyāge 'pi mocayatyeva tānnarān //
                <span class="ref">Bca_4.7</span></p>
            
            
            <p id="Bca_4.8">
               bodhisattvasya tenaivaṃ sarvāpattirgarīyasī <br />
               yasmādāpadyamāno 'sau sarva sattvārthahānikṛt //
                <span class="ref">Bca_4.8</span></p>
            
            
            <p id="Bca_4.9">
               yo 'pyanyaḥ kṣaṇamapyasya puṇyavighnaṃ kariṣyati <br />
               tasya durgatiparyanto nāsti sattvārthadhātinaḥ //
                <span class="ref">Bca_4.9</span></p>
            
            
            <p id="Bca_4.10">
               ekasyāpi hi sattvasya hitaṃ hatvā hato bhavet <br />
               aśeṣākāśaparyantavāsināṃ kimu dehināṃ //
                <span class="ref">Bca_4.10</span></p>
            
            
            <p id="Bca_4.11">
               evamāpattibalato bodhicittabalena ca <br />
               dolāyamānaḥ saṃsāre bhūmiprāptaścirāyate //
                <span class="ref">Bca_4.11</span></p>
            
            
            <p id="Bca_4.12">
               tasmādyathā pratijñātaṃ sādhanīyaṃ mayādarāt <br />
               nādya cetkriyate yatnas talenāsmi talaṃ gataḥ //
                <span class="ref">Bca_4.12</span></p>
            
            
            <p id="Bca_4.13">
               aprameyā gatā buddhāḥ sarvasattvagaveṣakāḥ <br />
               naiṣāmahaṃ svadoṣeṇa cikitsāgocaraṃ gataḥ //
                <span class="ref">Bca_4.13</span></p>
            
            
            <p id="Bca_4.14">
               adyāpi cettathaiva syāṃ yathaivāhaṃ punaḥ punaḥ <br />
               durgativyādhimaraṇacchedabhedādyavāpnuyāṃ //
                <span class="ref">Bca_4.14</span></p>
            
            
            <p id="Bca_4.15">
               kadā tathāgatotpādaṃ śraddhāṃ mānuṣyameva vā <br />
               kuśalābhyāsayogyatvam evaṃ lapsye 'ti durlabhaṃ //
                <span class="ref">Bca_4.15</span></p>
            
            
            <p id="Bca_4.16">
               ārogyadivasaṃ cedaṃ sabhaktaṃ nirupadravaṃ <br />
               āyuḥ kṣaṇaṃ visaṃvādi kāyo yācitakopamaḥ //
                <span class="ref">Bca_4.16</span></p>
            
            
            <p id="Bca_4.17">
               nahīdṛśairmaccaritair mānuṣyaṃ labhyate punaḥ <br />
               alabhyamāne mānuṣye pāpameva kutaḥ śubhaṃ //
                <span class="ref">Bca_4.17</span></p>
            
            
            <p id="Bca_4.18">
               yadā kuśalayogyo 'pi kuśalaṃ na karomyahaṃ <br />
               apāyaduḥkhaiḥ saṃmūḍhaḥ kiṃ kariṣyāmyahaṃ tadā //
                <span class="ref">Bca_4.18</span></p>
            
            
            <p id="Bca_4.19">
               akurvataśca kuśalaṃ pāpaṃ cāpyupacinvataḥ <br />
               hataḥ sugataśabdo 'pi kalpakoṭiśatairapi //
                <span class="ref">Bca_4.19</span></p>
            
            
            <p id="Bca_4.20">
               ata evāha bhagavān mānuṣamatidurlabhaṃ <br />
               mahārṇavayugacchidrakūrmagrīvārpaṇopamaṃ //
                <span class="ref">Bca_4.20</span></p>
            
            
            <p id="Bca_4.21">
               ekakṣaṇātkṛtātpāpād avīcau kalpamāpsyate <br />
               anādikālopacitāt pāpātkā sugatau kathā //
                <span class="ref">Bca_4.21</span></p>
            
            
            <p id="Bca_4.22">
               na ca tanmātramevāsau vedayitvā vimucyate <br />
               yasyāttadvedayanneva pāpamanyatprasūyate //
                <span class="ref">Bca_4.22</span></p>
            
            
            <p id="Bca_4.23">
               nātaḥparā vañcanāsti na ca moho 'styataḥparaḥ <br />
               yadīdṛśaṃ kṣaṇaṃ prāpya nābhyastaṃ kuśalaṃ mayā //
                <span class="ref">Bca_4.23</span></p>
            
            
            <p id="Bca_4.24">
               yadi caivaṃ vimṛṣyāmi punaḥ sīdāmi mohitaḥ <br />
               śociṣyāmi ciraṃ bhūyo yamadūtaiḥ pracoditaḥ //
                <span class="ref">Bca_4.24</span></p>
            
            
            <p id="Bca_4.25">
               ciraṃ dhakṣyati me kāyaṃ nārakāgniḥ suduḥsahaḥ <br />
               paścāttāpānalaścittaṃ ciraṃ dhakṣyatiniścitaṃ //
                <span class="ref">Bca_4.25</span></p>
            
            
            <p id="Bca_4.26">
               kathaṃcidapi saṃprāpto hitabhūmiṃ sudurlabhāṃ <br />
               jānannapi ca nīyo 'haṃ tāneva narakānpunaḥ //
                <span class="ref">Bca_4.26</span></p>
            
            
            <p id="Bca_4.27">
               atra me cetanā nāsti mantrairiva vimohitaḥ <br />
               na jāne kena muhyāmi ko 'trāntarmama tiṣṭhati //
                <span class="ref">Bca_4.27</span></p>
            
            
            <p id="Bca_4.28">
               hastapādādirahitās tṛṣṇādveṣādiśatravaḥ <br />
               na śurā na ca te prājñāḥ kathaṃ dāsīkṛto 'smi taiḥ //
                <span class="ref">Bca_4.28</span></p>
            
            
            <p id="Bca_4.29">
               maccittāvasthitā eva dhnanti māmeva susthitāḥ <br />
               tatrāpyahaṃ na kupyāmi dhigasthānasahiṣṇutāṃ //
                <span class="ref">Bca_4.29</span></p>
            
            
            <p id="Bca_4.30">
               sarve devā manuṣyāśca yadi syurmama śatravaḥ <br />
               te 'pi nāvīcikaṃ vahniṃ samudānayituṃ kṣamāḥ //
                <span class="ref">Bca_4.30</span></p>
            
            
            <p id="Bca_4.31">
               merorapi yadāsaṅgān na bhasmāpyupalabhyate <br />
               kṣaṇātkṣipanti māṃ tatra balinaḥ kleśaśatravaḥ //
                <span class="ref">Bca_4.31</span></p>
            
            
            <p id="Bca_4.32">
               nahi sarvānyaśatrūṇāṃ dīrghamāyurapīdṛśaṃ <br />
               anādyantaṃ mahādīrghaṃ yanmama kleśavairiṇāṃ //
                <span class="ref">Bca_4.32</span></p>
            
            
            <p id="Bca_4.33">
               sarve hitāya kalpante ānukūlyena sevitāḥ <br />
               sevyamānāstvamī kleśāḥ sutarāṃ duḥkhakārakāḥ //
                <span class="ref">Bca_4.33</span></p>
            
            
            <p id="Bca_4.34">
               itisatatadīrghavairiṣu vyasanaughaprasavaikahetuṣu <br />
               hṛdaye nivasatsu nirbhayaṃ mama saṃsāraratiḥ kathaṃ bhavet //
                <span class="ref">Bca_4.34</span></p>
            
            
            <p id="Bca_4.35">
               bhavacārakapālakā ime narakādiṣvapi vadhyaghātakāḥ <br />
               mativeśmani lobhapañjare yadi tiṣṭhati kutaḥ sukhaṃ mama //
                <span class="ref">Bca_4.35</span></p>
            
            
            <p id="Bca_4.36">
               tasmānna tāvadahamatra dhuraṃ kṣipāmi yāvanna śatrava ime nihatāḥ samakṣaṃ <br />
               khalpe 'pi tāvadapakāriṇi baddharoṣā mānonnatāstamanihatya na yānti nidrāṃ //
                <span class="ref">Bca_4.36</span></p>
            
            
            <p id="Bca_4.37">
               prakṛtimaraṇaduḥkhitāndhakārān raṇaśirasi prasamaṃ nihantumugrāḥ <br />
               agaṇitaśaraśaktighātaduḥkhā na vimukhatāmupayāntyasādhayitvā //
                <span class="ref">Bca_4.37</span></p>
            
            
            <p id="Bca_4.38">
               kimuta satatasarvaduḥkhahetūn prakṛtiripūnupahantumudyatasya <br />
               bhavati mama viṣādadainyamadya vyasanaśatairapi kena hetunā vai //
                <span class="ref">Bca_4.38</span></p>
            
            
            <p id="Bca_4.39">
               akāraṇenaiva ripukṣatāni gātreṣvalaṇkāravadudvahanti <br />
               mahārhasiddhyai tu samudyatasya duḥkhāni kasmānmama bādhakāni //
                <span class="ref">Bca_4.39</span></p>
            
            
            <p id="Bca_4.40">
               svajīvikāmātranibaddhacittāḥ kaivartacaṇḍālakṛṣīvalādyāḥ <br />
               śītātapādivyasanaṃ sahante jagaddhitārthaṃ na kathaṃ sahe 'ham //
                <span class="ref">Bca_4.40</span></p>
            
            
            <p id="Bca_4.41">
               daśadigvyomaparyantajagatkleśavimokṣaṇe <br />
               pratijñāya mahātmāpi na kleśebhyo vimocitaḥ //
                <span class="ref">Bca_4.41</span></p>
            
            
            <p id="Bca_4.42">
               ātmapramāṇamajñātvā bruvannunmattakastadā <br />
               anivarttī bhaviṣyāmi tasmātkleśavadhe sadā //
                <span class="ref">Bca_4.42</span></p>
            
            
            <p id="Bca_4.43">
               atra grahī bhaviṣyāmi baddhavairaśca vigrahī <br />
               anyatra tadvidhātkleśāt kleśaghātānubandhinaḥ //
                <span class="ref">Bca_4.43</span></p>
            
            
            <p id="Bca_4.44">
               galantvantrāṇi me kāmaṃ śiraḥ patatu nāma me <br />
               na tvevāvanatiṃ yāmi sarvathā kleśavairiṇām //
                <span class="ref">Bca_4.44</span></p>
            
            
            <p id="Bca_4.45">
               nirvāsitasyāpi tu nāma śatror deśāntare sthānaparigrahaḥ syāt <br />
               yataḥ punaḥ saṃbhṛtaśaktireti na kleśaśatrorgatirīdṛśī tu //
                <span class="ref">Bca_4.45</span></p>
            
            
            <p id="Bca_4.46">
               kvāsau yāyānmanaḥstho nirastaḥ sthitvā yasminmadvadhārthaṃ yateta <br />
               nodyogo me kevalaṃ mandabuddheḥ kleśāḥ prajñādṛṣṭisādhyā varākāḥ //
                <span class="ref">Bca_4.46</span></p>
            
            
            <p id="Bca_4.47">
               na kleśā viṣayeṣu nendriyagaṇe nāpyantarāle sthitā nāto 'nyatra kuhasthitāḥ punarime mathnanti kṛtsnaṃ jagat <br />
               māyaiveyamato vimuñca hṛdayatrāsaṃ bhajasvodyamaṃ prajñārthaṃ kimakāṇḍa eva narakeṣvātmānamābādhase //
                <span class="ref">Bca_4.47</span></p>
            
            
            <p id="Bca_4.48">
               evaṃ viniścitya karomi yatnaṃ yathoktaśikṣāpratipattihetoḥ <br />
               vaidyopadeśāccalataḥ kuto 'sti bhaiṣajyasādhyasya nirāmayatvam //
                <span class="ref">Bca_4.48</span></p>
            
            
            <p>bodhicaryāvatāre bodhisattvaśikṣā caturthaḥ paricchedaḥ ||</p>
            
            </div>
         
         <div id="d1e4102">
            
            <h3>Pariccheda 5</h3>
            
            
            <p id="Bca_5.1">
               śikṣāṃ rakṣitukāmena cittaṃ rakṣyaṃ prayatnataḥ <br />
               na śikṣā rakṣituṃ śakyā calaṃ cittamarakṣatā //
                <span class="ref">Bca_5.1</span></p>
            
            
            <p id="Bca_5.2">
               adāntā mattamātaṅgā na kurvantīha tāṃ vyathām <br />
               karoti yāmavīcyādau muktaścittamataṅgajaḥ //
                <span class="ref">Bca_5.2</span></p>
            
            
            <p id="Bca_5.3">
               baddhaśceccitamātaṅgaḥ smṛtirajjvā samantataḥ <br />
               bhayamastaṃ gataṃ sarvaṃ kṛtsnaṃ kalyāṇamāgatam //
                <span class="ref">Bca_5.3</span></p>
            
            
            <p id="Bca_5.4">
               byāghrāḥ siṃhā gajā ṛkṣāḥ sarpāḥ sarve ca śatravaḥ <br />
               sarve narakapālāśca ḍākinyo rākṣasāstathā //
                <span class="ref">Bca_5.4</span></p>
            
            
            <p id="Bca_5.5">
               sarve baddhā bhavantyete cittasyaikasya bandhanāt <br />
               cittasyaikasya damanāt sarve dāntā bhavanti ca //
                <span class="ref">Bca_5.5</span></p>
            
            
            <p id="Bca_5.6">
               yasmādbhayāni sarvāṇi duḥkhānyapramitāni ca <br />
               cittādeva bhavantīti kathitaṃ tattvavādinā //
                <span class="ref">Bca_5.6</span></p>
            
            
            <p id="Bca_5.7">
               śastrāṇi kena narake ghaṭitāni prayatnataḥ <br />
               taptāyaḥkuṭṭimaṃ kena kuto jātāśca tāḥ striyaḥ //
                <span class="ref">Bca_5.7</span></p>
            
            
            <p id="Bca_5.8">
               pāpacittasamudbhūtaṃ tattatsarvaṃ jagau muniḥ <br />
               tasmānna kaścitrailokye cittādanyo bhayānakaḥ //
                <span class="ref">Bca_5.8</span></p>
            
            
            <p id="Bca_5.9">
               adaridraṃ jagatkṛtvā dānapāramitā yadi <br />
               jagaddaridramadyāpi sā kathaṃ pūrvatāyinām //
                <span class="ref">Bca_5.9</span></p>
            
            
            <p id="Bca_5.10">
               phalena saha sarvasvatyāgacittājjane 'khile <br />
               dānapāramitā proktā tasmāt sā cittameva tu //
                <span class="ref">Bca_5.10</span></p>
            
            
            <p id="Bca_5.11">
               matsyādayaḥ kva nīyantāṃ mārayeyaṃ yato na tān <br />
               labdhe viraticitte tu śīlapāramitā matā //
                <span class="ref">Bca_5.11</span></p>
            
            
            <p id="Bca_5.12">
               kiyato mārayiṣyāmi durjanān gaganopamān <br />
               mārite krodhacitte tu māritāḥ sarvaśatravaḥ //
                <span class="ref">Bca_5.12</span></p>
            
            
            <p id="Bca_5.13">
               bhūmiṃ chādayituṃ sarvāṃ kutaścarma bhaviṣyati <br />
               upānaccarmamātreṇa channā bhavati medinī //
                <span class="ref">Bca_5.13</span></p>
            
            
            <p id="Bca_5.14">
               bāhyā bhāvā mayā tadvac chakyā vārayituṃ na hi <br />
               svacittaṃ vārayiṣyāmi kiṃ mamānyairnivāritaiḥ //
                <span class="ref">Bca_5.14</span></p>
            
            
            <p id="Bca_5.15">
               sahāpi vākcharīrābhyāṃ mandavṛtterna tatphalam <br />
               yatpaṭorekakasyāpi cittasya brahmatādikam //
                <span class="ref">Bca_5.15</span></p>
            
            
            <p id="Bca_5.16">
               japāstapāṃsi sarvāṇi dīrghakālakṛtānyapi <br />
               anyacittena mandena vṛthaivetyāha sarvavit //
                <span class="ref">Bca_5.16</span></p>
            
            
            <p id="Bca_5.17">
               duḥkhaṃ hantuṃ sukhaṃ prāptuṃ te bhramanti mudhāmbare <br />
               yairetaddharmasarvasvaṃ cittaṃ guhyaṃ na bhāvitam //
                <span class="ref">Bca_5.17</span></p>
            
            
            <p id="Bca_5.18">
               tasmātsvadhiṣṭhitaṃ cittaṃ mayā kāryaṃ surakṣitam <br />
               cittarakṣāvrataṃ muktvā bahubhiḥ kiṃ mama vrataiḥ //
                <span class="ref">Bca_5.18</span></p>
            
            
            <p id="Bca_5.19">
               yathā capalamadhyastho rakṣati vraṇamādarāt <br />
               evaṃ durjanamadhyastho rakṣeccittavraṇaṃ sadā //
                <span class="ref">Bca_5.19</span></p>
            
            
            <p id="Bca_5.20">
               vraṇaduḥkhalavādbhīto rakṣati vraṇamādarāt <br />
               saṃghātaparvatāghātād bhītaścittavraṇaṃ na kim //
                <span class="ref">Bca_5.20</span></p>
            
            
            <p id="Bca_5.21">
               anena hi vihāreṇa viharan durjaneṣvapi <br />
               pramadājanamadhye 'pi yatirdhīro na khaṇḍyate //
                <span class="ref">Bca_5.21</span></p>
            
            
            <p id="Bca_5.22">
               lābhā naśyantu me kāmaṃ satkāraḥ kāyajīvitam <br />
               naśyatvanyacca kuśalaṃ mā tu cittaṃ kadācana //
                <span class="ref">Bca_5.22</span></p>
            
            
            <p id="Bca_5.23">
               cittaṃ rakṣitukāmānāṃ mayaiṣa kriyate 'ñjaliḥ <br />
               smṛtiṃ ca saṃprajanyaṃ ca sarvayatnena rakṣata //
                <span class="ref">Bca_5.23</span></p>
            
            
            <p id="Bca_5.24">
               vyādhyākulo naro yadvan na kṣamaḥ sarvakarmasu <br />
               tathābhyāṃ vyākulaṃ cittaṃ na kṣamaṃ sarvakarmasu //
                <span class="ref">Bca_5.24</span></p>
            
            
            <p id="Bca_5.25">
               asaṃprajanyacittasya śrutacintitabhāvitam <br />
               sacchidrakumbhajalavan na smṛtāvavatiṣṭhate //
                <span class="ref">Bca_5.25</span></p>
            
            
            <p id="Bca_5.26">
               aneke śrutavanto 'pi śrāddhā yatnaparā api <br />
               asaṃprajanyadoṣeṇa bhavantyāpattikaśmalāḥ //
                <span class="ref">Bca_5.26</span></p>
            
            
            <p id="Bca_5.27">
               asaṃprajanyacaureṇa smṛtimoṣānusāriṇā <br />
               upacityāpi puṇyāni muṣitā yānti durgatim //
                <span class="ref">Bca_5.27</span></p>
            
            
            <p id="Bca_5.28">
               kleśataskarasaṅgho 'yam avatāragaveṣakaḥ <br />
               prāpyāvatāraṃ muṣṇāti hanti sadgatijībitam //
                <span class="ref">Bca_5.28</span></p>
            
            
            <p id="Bca_5.29">
               tasmātsmṛtirmanodvārān nāpaneyā kadācana <br />
               gatāpi pratyupasthāpyā saṃsmṛtyāpāyikīṃ vyathām //
                <span class="ref">Bca_5.29</span></p>
            
            
            <p id="Bca_5.30">
               upādhyāyānuśāsinyā bhītyāpyādarakāriṇām <br />
               dhanyānāṃ gurusaṃvāsāt sukaraṃ jāyate smṛtiḥ //
                <span class="ref">Bca_5.30</span></p>
            
            
            <p id="Bca_5.31">
               buddhāśca bodhisattvāśca sarvatrāvyāhatekṣaṇāḥ <br />
               sarvamevāgratasteṣāṃ teṣāmasmi puraḥ sthitaḥ //
                <span class="ref">Bca_5.31</span></p>
            
            
            <p id="Bca_5.32">
               iti dhyātvā tathā tiṣṭhet trapādarabhayānvitaḥ <br />
               buddhānusmṛtirapyevaṃ bhavettasya muhurmuhuḥ //
                <span class="ref">Bca_5.32</span></p>
            
            
            <p id="Bca_5.33">
               saṃprajanyaṃ tadāyāti na ca yātyāgataṃ punaḥ <br />
               smṛtiryadā manodvāre rakṣārthamavatiṣṭhate //
                <span class="ref">Bca_5.33</span></p>
            
            
            <p id="Bca_5.34">
               pūrvaṃ tāvadidaṃ cittaṃ sadopasthāpyamīdṛśam <br />
               nirindriyeṇeva mayā sthātavyaṃ kāṣṭhavatsadā //
                <span class="ref">Bca_5.34</span></p>
            
            
            <p id="Bca_5.35">
               niṣphalā netravikṣepā na karttavyāḥ kadācana <br />
               nidhyāyantīva satataṃ kāryā dṛṣṭiradhogatā //
                <span class="ref">Bca_5.35</span></p>
            
            
            <p id="Bca_5.36">
               dṛṣṭiviśrāmahetostu diśaḥ paśyetkadācana <br />
               ābhāsamātraṃ dṛṣṭvā ca svāgatārthaṃ vilokayet //
                <span class="ref">Bca_5.36</span></p>
            
            
            <p id="Bca_5.37">
               mārgādau bhayabodhārthaṃ muhuḥ paśyeccaturdiśam <br />
               diśo viśramya vīkṣeta parāvṛtyeva pṛṣṭhataḥ //
                <span class="ref">Bca_5.37</span></p>
            
            
            <p id="Bca_5.38">
               saredapasaredvāpi puraḥ paścānnirūpya ca <br />
               evaṃ sarvāsvavasthāsu kāryaṃ buddhvā samācaret //
                <span class="ref">Bca_5.38</span></p>
            
            
            <p id="Bca_5.39">
               kāyenaivamavastheyam ityākṣipya kriyāṃ punaḥ <br />
               kathaṃ kāyaḥ sthita iti draṣṭavyaṃ punarantarā //
                <span class="ref">Bca_5.39</span></p>
            
            
            <p id="Bca_5.40">
               nirūpyaḥ sarvayatnena cittamattadvipastathā <br />
               dharmacintāmahāstambhe yathā baddho na mucyate //
                <span class="ref">Bca_5.40</span></p>
            
            
            <p id="Bca_5.41">
               kutra me vartata iti pratyavekṣyaṃ tathā manaḥ <br />
               samādhānadhuraṃ naiva kṣaṇamapyutsṛjedyathā //
                <span class="ref">Bca_5.41</span></p>
            
            
            <p id="Bca_5.42">
               bhayotsavādisaṃbandhe yadyaśakto yathāsukham <br />
               dānakāle tu śīlasya yasmāduktamupekṣaṇam //
                <span class="ref">Bca_5.42</span></p>
            
            
            <p id="Bca_5.43">
               yadbuddhvā kartumārabdhaṃ tato 'nyanna vicintayet <br />
               tadeva tāvanniṣpādyaṃ tadgatenāntarātmanā //
                <span class="ref">Bca_5.43</span></p>
            
            
            <p id="Bca_5.44">
               evaṃ hi sukṛtaṃ sarvam anyathā nobhayaṃ bhavet <br />
               asaṃprajanyakleśo 'pi vṛddhiṃ caivaṃ gamiṣyati //
                <span class="ref">Bca_5.44</span></p>
            
            
            <p id="Bca_5.45">
               nānāvidhapralāpeṣu vartamāneṣvanekadhā <br />
               kautūhaleṣu sarveṣu hanyādautsukyamāgatam //
                <span class="ref">Bca_5.45</span></p>
            
            
            <p id="Bca_5.46">
               mṛnmardanatṛṇacchedarekhādyaphalamāgatam <br />
               smṛtvā tāthāgatīṃ śikṣāṃ bhītastatkṣaṇamutsṛjet //
                <span class="ref">Bca_5.46</span></p>
            
            
            <p id="Bca_5.47">
               yadā calitukāmaḥ syād vaktukāmo 'pi vā bhavet <br />
               svacittaṃ pratyavekṣyādau kuryāddhairyeṇa yuktimat //
                <span class="ref">Bca_5.47</span></p>
            
            
            <p id="Bca_5.48">
               anunītaṃ pratihataṃ yadā paśyetsvakaṃ manaḥ <br />
               na kartavyaṃ na vaktavyaṃ sthātavyaṃ kāṣṭhavattadā //
                <span class="ref">Bca_5.48</span></p>
            
            
            <p id="Bca_5.49">
               uddhataṃ sopahāsaṃ vā yadā mānamadānvitam <br />
               sotprāsātiśayaṃ vakraṃ vañcakaṃ ca mano bhavet //
                <span class="ref">Bca_5.49</span></p>
            
            
            <p id="Bca_5.50">
               yadātmotkarṣaṇābhāsaṃ parapaṃsanameva ca <br />
               sādhikṣepaṃ sasaṃrambhaṃ sthātavyaṃ kāṣṭhavattadā //
                <span class="ref">Bca_5.50</span></p>
            
            
            <p id="Bca_5.51">
               lābhasatkārakīrtyarthi parivārārthi vā punaḥ <br />
               upasthānārthi me cittaṃ tasmāttiṣṭhāmi kāṣṭhavat //
                <span class="ref">Bca_5.51</span></p>
            
            
            <p id="Bca_5.52">
               parārtharūkṣaṃ svārthārthi pariṣatkāmameva vā <br />
               vaktumicchati me cittaṃ tasmāttiṣṭhāmi kāṣṭhavat //
                <span class="ref">Bca_5.52</span></p>
            
            
            <p id="Bca_5.53">
               asahiṣṇvalasaṃ bhītaṃ pragalbhaṃ mukharaṃ tathā <br />
               svapakṣābhiniviṣṭaṃ vā tasmāttiṣṭhāmi kāṣṭhavat //
                <span class="ref">Bca_5.53</span></p>
            
            
            <p id="Bca_5.54">
               evaṃ saṃkliṣṭamālokya niṣphalārambhi vā manaḥ <br />
               nigṛhṇīyād dṛḍhaṃ śūraḥ pratipakṣeṇa tatsadā //
                <span class="ref">Bca_5.54</span></p>
            
            
            <p id="Bca_5.55">
               suniścitaṃ suprasannaṃ dhīraṃ sādaragauravam <br />
               salajjaṃ sabhayaṃ śāntaṃ parārādhanatatparam //
                <span class="ref">Bca_5.55</span></p>
            
            
            <p id="Bca_5.56">
               parasparaviruddhābhir bālecchābhirakheditam <br />
               kleśotpādādidaṃ hyetad eṣāmiti dayānvitam //
                <span class="ref">Bca_5.56</span></p>
            
            
            <p id="Bca_5.57">
               ātmasattvavaśaṃ nityam anavadyeṣu vastuṣu <br />
               nirmāṇamiva nirmānaṃ dhārayāmyeṣa mānasam //
                <span class="ref">Bca_5.57</span></p>
            
            
            <p id="Bca_5.58">
               cirātprāptaṃ kṣaṇavaraṃ smṛtvā smṛtvā muhurmuhuḥ <br />
               dhārayāmīdṛśaṃ cittam aprakampyaṃ sumeruvat //
                <span class="ref">Bca_5.58</span></p>
            
            
            <p id="Bca_5.59">
               gṛdhrairāmiṣasaṃgṛddhaiḥ kṛṣyamāṇa itastataḥ <br />
               na karotyanyathā kāyaḥ kasmādatra pratikriyām //
                <span class="ref">Bca_5.59</span></p>
            
            
            <p id="Bca_5.60">
               rakṣasīmaṃ manaḥ kasmād ātmīkṛtya samucchrayam <br />
               tvattaścetpṛthagevāyaṃ tenātra tava ko vyayaḥ //
                <span class="ref">Bca_5.60</span></p>
            
            
            <p id="Bca_5.61">
               na svīkaroṣi he mūḍha kāṣṭhaputtalakaṃ śucim <br />
               amedhyaghaṭitaṃ yantraṃ kasmādrakṣasi pūtikam //
                <span class="ref">Bca_5.61</span></p>
            
            
            <p id="Bca_5.62">
               imaṃ carmapuṭaṃ tāvat svabuddhyaiva pṛthak kuru <br />
               asthipañjarato māṃsaṃ prajñāśastreṇa mocaya //
                <span class="ref">Bca_5.62</span></p>
            
            
            <p id="Bca_5.63">
               asthīnyapi pṛthak kṛtvā paśya majjānamantataḥ <br />
               kimatra sāramastīti svayameva vicāraya //
                <span class="ref">Bca_5.63</span></p>
            
            
            <p id="Bca_5.64">
               evamanviṣya yatnena na dṛṣṭaṃ sāramatra te <br />
               adhunā vada kasmāttvaṃ kāyamadyāpi rakṣasi //
                <span class="ref">Bca_5.64</span></p>
            
            
            <p id="Bca_5.65">
               na khāditavyamaśuci tvayā peyaṃ na śoṇitam <br />
               nāntrāṇi cūṣitavyāni kiṃ kāyena kariṣyasi //
                <span class="ref">Bca_5.65</span></p>
            
            
            <p id="Bca_5.66">
               yuktaṃ gṛdhraśṛgālāder āhārārthaṃ tu rakṣitum <br />
               karmopakaraṇaṃ tvetan manuṣyāṇāṃ śarīrakam //
                <span class="ref">Bca_5.66</span></p>
            
            
            <p id="Bca_5.67">
               evaṃ te rakṣataścāpi mṛtyurācchidya nirdayaḥ <br />
               kāyaṃ dāsyati gṛdhrebhyas tadā tvaṃ kiṃ kariṣyasi //
                <span class="ref">Bca_5.67</span></p>
            
            
            <p id="Bca_5.68">
               na sthāsyatīti bhṛtyāya na vastrādi pradīyate <br />
               kāyo yāsyati khāditvā kasmāttvaṃ kuruṣe vyayam //
                <span class="ref">Bca_5.68</span></p>
            
            
            <p id="Bca_5.69">
               dattvāsmai vetanaṃ tasmāt svārthaṃ kuru mano 'dhunā <br />
               nahi vaitanikopāttaṃ sarvaṃ tasmai pradīyate //
                <span class="ref">Bca_5.69</span></p>
            
            
            <p id="Bca_5.70">
               kāye naubuddhimādhāya gatyāgamananiścayāt <br />
               yathākāmaṅgamaṃ kāyaṃ kuru sattvārthasiddhaye //
                <span class="ref">Bca_5.70</span></p>
            
            
            <p id="Bca_5.71">
               evaṃ vaśīkṛtasvātmā nityaṃ smitamukho bhavet <br />
               tyajed bhṛkuṭisaṅkocaṃ pūrvābhāṣī jagatsuhṛt //
                <span class="ref">Bca_5.71</span></p>
            
            
            <p id="Bca_5.72">
               saśabdapātaṃ sahasā na pīṭhādīn vinikṣipet <br />
               nāsphālayetkapāṭaṃ ca syānniḥśabdaruciḥ sadā //
                <span class="ref">Bca_5.72</span></p>
            
            
            <p id="Bca_5.73">
               bako biḍālaścauraśca niḥśabdo nibhṛtaścaran <br />
               prāpnotyabhimataṃ kāryam evaṃ nityaṃ yatiścaret //
                <span class="ref">Bca_5.73</span></p>
            
            
            <p id="Bca_5.74">
               paracodanadakṣāṇām anadhīṣṭopakāriṇām <br />
               pratīcchecchirasā vākyaṃ sarvaśiṣyaḥ sadā bhavet //
                <span class="ref">Bca_5.74</span></p>
            
            
            <p id="Bca_5.75">
               subhāṣiteṣu sarveṣu sādhukāramudīrayet <br />
               puṇyakāriṇamālokya stutibhiḥ saṃpraharṣayet //
                <span class="ref">Bca_5.75</span></p>
            
            
            <p id="Bca_5.76">
               parokṣaṃ ca guṇān brūyād anubrūyācca toṣataḥ <br />
               svavarṇe bhāṣyamāṇe ca bhāvayettadguṇajñatām //
                <span class="ref">Bca_5.76</span></p>
            
            
            <p id="Bca_5.77">
               sarvārambhā hi tuṣṭyarthāḥ sā vittairapi durlabhā <br />
               bhokṣye tuṣṭisukhaṃ tasmāt paraśramakṛtairguṇaiḥ //
                <span class="ref">Bca_5.77</span></p>
            
            
            <p id="Bca_5.78">
               na cātra me vyayaḥ kaścit paratra ca mahatsukham <br />
               aprītiduḥkhaṃ dveṣaistu mahadduḥkhaṃ paratra ca //
                <span class="ref">Bca_5.78</span></p>
            
            
            <p id="Bca_5.79">
               viśvastavinyastapadaṃ vispaṣṭārthaṃ manoramam <br />
               śrutisaukhyaṃ kṛpāmūlaṃ mṛdumandasvaraṃ vadet //
                <span class="ref">Bca_5.79</span></p>
            
            
            <p id="Bca_5.80">
               ṛju paśyetsadā sattvāṃś cakṣuṣā saṃpibanniva <br />
               etāneva samāśritya buddhatvaṃ me bhaviṣyati //
                <span class="ref">Bca_5.80</span></p>
            
            
            <p id="Bca_5.81">
               sātatyābhiniveśotthaṃ pratipakṣotthameva ca <br />
               guṇopakārikṣetre ca duḥkhite ca mahacchubham //
                <span class="ref">Bca_5.81</span></p>
            
            
            <p id="Bca_5.82">
               dakṣa utthānasaṃpannaḥ svayaṅkārī sadā bhavet <br />
               nāvakāśaḥ pradātavyaḥ kasyacitsarvakarmasu //
                <span class="ref">Bca_5.82</span></p>
            
            
            <p id="Bca_5.83">
               uttarottarataḥ śreṣṭhā dānapāramitādayaḥ <br />
               netarārthaṃ tyajecchreṣṭhām anyatrācārasetutaḥ //
                <span class="ref">Bca_5.83</span></p>
            
            
            <p id="Bca_5.84">
               evaṃ buddhvā parārtheṣu bhavetsatatamutthitaḥ <br />
               niṣiddhamapyanujñātaṃ kṛpālorarthadarśinaḥ //
                <span class="ref">Bca_5.84</span></p>
            
            
            <p id="Bca_5.85">
               vinipātagatānāthabratasthān saṃvibhajya ca <br />
               bhuñjīta madhyamāṃ mātrāṃ tricīvarabahistyajet //
                <span class="ref">Bca_5.85</span></p>
            
            
            <p id="Bca_5.86">
               saddharmasebakaṃ kāyam itarārthe na pīḍayet <br />
               evameva hi sattvānām āśāmāśu prapūrayet //
                <span class="ref">Bca_5.86</span></p>
            
            
            <p id="Bca_5.87">
               tyajenna jīvitaṃ tasmād aśuddhe karuṇāśaye <br />
               tulyāśaye tu tattyājyam itthaṃ na parihīyate //
                <span class="ref">Bca_5.87</span></p>
            
            
            <p id="Bca_5.88">
               dharmaṃ nirgaurave svasthe na śiroveṣṭhite vadet <br />
               sacchatradaṇḍaśastre ca nāvaguṇṭhitamastake //
                <span class="ref">Bca_5.88</span></p>
            
            
            <p id="Bca_5.89">
               gambhīrodāramalpeṣu na strīṣu puruṣaṃ vinā <br />
               hīnotkṛṣṭeṣu dharmeṣu samaṃ gauravamācaret //
                <span class="ref">Bca_5.89</span></p>
            
            
            <p id="Bca_5.90">
               nodāradharmapātraṃ ca hīne dharme niyojayet <br />
               na cācāraṃ parityajya sūtramantraiḥ pralobhayet //
                <span class="ref">Bca_5.90</span></p>
            
            
            <p id="Bca_5.91">
               dantakāṣṭhasya kheṭasya visarjanamapāvṛtam <br />
               neṣṭaṃ jale sthale bhogye mūtrādeścāpi garhitam //
                <span class="ref">Bca_5.91</span></p>
            
            
            <p id="Bca_5.92">
               mukhapūraṃ na bhuñjīta saśabdaṃ prasṛtānanam <br />
               pralambapādaṃ nāsīta na bāhū mardayetsamam //
                <span class="ref">Bca_5.92</span></p>
            
            
            <p id="Bca_5.93">
               naikayā'nyastriyā kuryād yānaṃ śayanamāsanam <br />
               lokāprasādakaṃ sarvaṃ dṛṣṭvā pṛṣṭvā ca varjayet //
                <span class="ref">Bca_5.93</span></p>
            
            
            <p id="Bca_5.94">
               nāṅgulyā kārayetkiṃcid dakṣiṇena tu sādaram <br />
               samastenaiva hastena mārgamapyevamādiśet //
                <span class="ref">Bca_5.94</span></p>
            
            
            <p id="Bca_5.95">
               na bāhūtkṣepakaṃ kaṃcic chabdayedalpasaṃbhrame <br />
               acchaṭādi tu kartavyam anyathā syādasaṃvṛtaḥ //
                <span class="ref">Bca_5.95</span></p>
            
            
            <p id="Bca_5.96">
               nāthanirvāṇaśayyāvac chayītepsitayā diśā <br />
               saṃprajāna/llaghūtthānaḥ prāgavaśyaṃ niyogataḥ //
                <span class="ref">Bca_5.96</span></p>
            
            
            <p id="Bca_5.97">
               ācāro bodhisattvānām aprameya udāhṛtaḥ <br />
               cittaśodhanamācāraṃ niyataṃ tāvadācaret //
                <span class="ref">Bca_5.97</span></p>
            
            
            <p id="Bca_5.98">
               rātrindivaṃ ca triskandhaṃ trikālaṃ ca pravartayet <br />
               śeṣāpattiśamastena bodhicittajināśrayāt //
                <span class="ref">Bca_5.98</span></p>
            
            
            <p id="Bca_5.99">
               yā avasthāḥ prapadyeta svayaṃ paravaśo 'pi vā <br />
               tāsvavasthāsu yāḥ śikṣāḥ śikṣettā eva yatnataḥ //
                <span class="ref">Bca_5.99</span></p>
            
            
            <p id="Bca_5.100">
               na hi tadvidyate kiṃcid yanna śikṣyaṃ jinātmajaiḥ <br />
               na tadasti na yatpuṇyam evaṃ viharataḥ sataḥ //
                <span class="ref">Bca_5.100</span></p>
            
            
            <p id="Bca_5.101">
               pāramparyeṇa sākṣādvā sattvārthaṃ nānyadācaret <br />
               sattvānāmeva cārthāya sarvaṃ bodhāya nāmayet //
                <span class="ref">Bca_5.101</span></p>
            
            
            <p id="Bca_5.102">
               sadā kalyāṇamitraṃ ca jīvitārthe 'pi na tyajet <br />
               bodhisattvavratadharaṃ mahāyānārthakovidam //
                <span class="ref">Bca_5.102</span></p>
            
            
            <p id="Bca_5.103">
               śrīsaṃbhavavimokṣācca śikṣedyadguruvartanam <br />
               etaccānyacca buddhoktaṃ jñeyaṃ sūtrāntavācanāt //
                <span class="ref">Bca_5.103</span></p>
            
            
            <p id="Bca_5.104">
               śikṣāḥ sūtreṣu dṛśyante tasmātsūtrāṇi vācayet <br />
               ākāśagarbhe sūtre ca mūlāpattīrnirūpayet //
                <span class="ref">Bca_5.104</span></p>
            
            
            <p id="Bca_5.105">
               śikṣāsamuccayo 'vaśyaṃ draṣṭavyaśca punaḥ punaḥ <br />
               vistareṇa sadācāro yasmāttatra pradarśitaḥ //
                <span class="ref">Bca_5.105</span></p>
            
            
            <p id="Bca_5.106">
               saṅkṣepeṇāthavā tāvat paśyetsūtrasamuccayam <br />
               āryanāgārjunābaddhaṃ dvitīyaṃ ca prayatnataḥ //
                <span class="ref">Bca_5.106</span></p>
            
            
            <p id="Bca_5.107">
               yato nivāryate yatra yadeva ca niyujyate <br />
               tallokacittarakṣārthaṃ śikṣāṃ dṛṣṭvā samācaret //
                <span class="ref">Bca_5.107</span></p>
            
            
            <p id="Bca_5.108">
               etadeva samāsena saṃprajanyasya lakṣaṇam <br />
               yatkāyacittāvasthāyāḥ pratyavekṣā muhurmuhuḥ //
                <span class="ref">Bca_5.108</span></p>
            
            
            <p id="Bca_5.109">
               kāyenaiva paṭhiṣyāmi vākpāṭhena tu kiṃ bhavet <br />
               cikitsāpāṭhamātreṇa rogiṇaḥ kiṃ bhaviṣyati //
                <span class="ref">Bca_5.109</span></p>
            
            
            <p>iti bodhicaryāvatāre saṃprajanyarakṣaṇaṃ nāma pañcamaḥ paricchedaḥ ||</p>
            
            </div>
         
         <div id="d1e6196">
            
            <h3>Pariccheda 6</h3>
            
            
            <p id="Bca_6.1">
               sarvametatsucaritaṃ dānaṃ sugatapūjanam <br />
               kṛtaṃ kalpasahasrairyat pratighaḥ pratihanti tat //
                <span class="ref">Bca_6.1</span></p>
            
            
            <p id="Bca_6.2">
               na ca dveṣasamaṃ pāpaṃ na ca kṣāntisamaṃ tapaḥ <br />
               tasmāt kṣāntiṃ prayatnena bhāvayedvividhairnayaiḥ //
                <span class="ref">Bca_6.2</span></p>
            
            
            <p id="Bca_6.3">
               manaḥ śamaṃ na gṛhṇāti na prītisukhamaśnute <br />
               na nidrāṃ na dhṛtiṃ yāti dveṣaśalye hṛdi sthite //
                <span class="ref">Bca_6.3</span></p>
            
            
            <p id="Bca_6.4">
               pūjayatyarthamānairyān ye 'pi cainaṃ samāśritāḥ <br />
               te 'pyenaṃ hantumicchanti svāminaṃ dveṣadurbhagam //
                <span class="ref">Bca_6.4</span></p>
            
            
            <p id="Bca_6.5">
               suhṛdo 'pyudvijante 'smād dadāti na ca sevyate <br />
               saṅkṣepānnāsti tatkiṃcit krodhano yena susthitaḥ //
                <span class="ref">Bca_6.5</span></p>
            
            
            <p id="Bca_6.6">
               evamādīni duḥkhāni karotītyarisaṃjñayā <br />
               yaḥ krodhaṃ hanti nirbandhāt sa sukhīha paratra ca //
                <span class="ref">Bca_6.6</span></p>
            
            
            <p id="Bca_6.7">
               aniṣṭakaraṇājjātam iṣṭasya ca vighātanāt <br />
               daurmanasyāśanaṃ prāpya dveṣo dṛpto nihanti mām //
                <span class="ref">Bca_6.7</span></p>
            
            
            <p id="Bca_6.8">
               tasmādvighātayiṣyāmi tasyāśanamahaṃ ripoḥ <br />
               yasmānna madvadhādanyat kṛtyamasyāsti vairiṇaḥ //
                <span class="ref">Bca_6.8</span></p>
            
            
            <p id="Bca_6.9">
               atyaniṣṭāgamenāpi na kṣobhyā muditā mayā <br />
               daurmanasye 'pi nāstīṣṭaṃ kuśalaṃ tvavahīyate //
                <span class="ref">Bca_6.9</span></p>
            
            
            <p id="Bca_6.10">
               yadyastyeva pratīkāro daurmanasyena tatra kim <br />
               atha nāsti pratīkāro daurmanasyena tatra kim //
                <span class="ref">Bca_6.10</span></p>
            
            
            <p id="Bca_6.11">
               duḥkhaṃ nyakkārapāruṣyam ayaśaścetyanīpsitam <br />
               priyāṇāmātmano vāpi śatroścaitadviparyayāt //
                <span class="ref">Bca_6.11</span></p>
            
            
            <p id="Bca_6.12">
               kathaṃcillabhyate saukhyaṃ duḥkhaṃ sthitamayantataḥ <br />
               duḥkhenaiva ca niḥsāraś cetastasmāddṛḍhībhava //
                <span class="ref">Bca_6.12</span></p>
            
            
            <p id="Bca_6.13">
               durgāputrakakarṇāṭā dāhacchedādivedanām <br />
               vṛthā sahante muktyartham ahaṃ kasmāttu kātaraḥ //
                <span class="ref">Bca_6.13</span></p>
            
            
            <p id="Bca_6.14">
               na kiṃcidasti tadvastu yadabhyāsasya duṣkaram <br />
               tasmānmṛduvyathābhyāsāt soḍhavyāpi mahāvyathā //
                <span class="ref">Bca_6.14</span></p>
            
            
            <p id="Bca_6.15">
               uddaṃśadaṃśamaśakakṣutpipāsādivedanām <br />
               mahatkaṇḍvādiduḥkhaṃ ca kimanarthaṃ na paśyasi //
                <span class="ref">Bca_6.15</span></p>
            
            
            <p id="Bca_6.16">
               śītoṣṇavṛṣṭivātādhivyādhibandhanatāḍanaiḥ <br />
               saukumāryaṃ na kartavyam anyathā vardhate vyathā //
                <span class="ref">Bca_6.16</span></p>
            
            
            <p id="Bca_6.17">
               kecitsvaśoṇitaṃ dṛṣṭvā vikramante viśeṣataḥ <br />
               paraśoṇitamapyeke dṛṣṭvā mūrcchāṃ vrajanti yat //
                <span class="ref">Bca_6.17</span></p>
            
            
            <p id="Bca_6.18">
               taccittasya dṛḍhatvena kātaratvena cāgatam <br />
               duḥkhaduryodhanastasmād bhavedabhibhavedvyathām //
                <span class="ref">Bca_6.18</span></p>
            
            
            <p id="Bca_6.19">
               duḥkhe 'pi naiva cittasya prasādaṃ kṣobhayedbudhaḥ <br />
               saṅgrāmo hi saha kleśair yuddhe ca sulabhā vyathā //
                <span class="ref">Bca_6.19</span></p>
            
            
            <p id="Bca_6.20">
               urasārātighātān ye pratīcchanto jayantyarīn <br />
               te te vijayinaḥ śūrāḥ śeṣāstu mṛtamārakāḥ //
                <span class="ref">Bca_6.20</span></p>
            
            
            <p id="Bca_6.21">
               guṇo 'paraśca duḥkhasya yatsaṃvegānmadacyutiḥ <br />
               saṃsāriṣu ca kāruṇyaṃ pāpādbhītirjine spṛhā //
                <span class="ref">Bca_6.21</span></p>
            
            
            <p id="Bca_6.22">
               pittādiṣu na me kopo mahāduḥkhakareṣvapi <br />
               sacetaneṣu kiṃ kopaḥ te 'pi pratyayakopitāḥ //
                <span class="ref">Bca_6.22</span></p>
            
            
            <p id="Bca_6.23">
               aniṣyamāṇamapyetac chūlamutpadyate yathā <br />
               aniṣyamāṇo 'pi balāt krodha utpadyate tathā //
                <span class="ref">Bca_6.23</span></p>
            
            
            <p id="Bca_6.24">
               kupyāmīti na saṃcintya kupyati svecchayā janaḥ <br />
               utpatsya ityabhipretya krodha utpadyate na ca //
                <span class="ref">Bca_6.24</span></p>
            
            
            <p id="Bca_6.25">
               ye kecidaparādhāstu pāpāni vividhāni ca <br />
               sarvaṃ yatpratyayabalāt svatantraṃ tu na vidyate //
                <span class="ref">Bca_6.25</span></p>
            
            
            <p id="Bca_6.26">
               na ca pratyayasāmagryā janayāmīti cetanā <br />
               na cāpi janitasyāsti janito 'smīti cetanā //
                <span class="ref">Bca_6.26</span></p>
            
            
            <p id="Bca_6.27">
               yatpradhānaṃ kilābhīṣṭaṃ yattadātmeti kalpitam <br />
               tadeva hi bhavāmīti na saṃcintyopajāyate //
                <span class="ref">Bca_6.27</span></p>
            
            
            <p id="Bca_6.28">
               anutpannaṃ hi tannāsti ka icchedbhavituṃ tadā <br />
               viṣayavyāpṛtatvācca niroddhumapi nehate //
                <span class="ref">Bca_6.28</span></p>
            
            
            <p id="Bca_6.29">
               nityo hyacetanaścātmā vyomavat sphuṭamakriyaḥ <br />
               pratyayāntarasaṅge 'pi nirvikārasya kā kriyā //
                <span class="ref">Bca_6.29</span></p>
            
            
            <p id="Bca_6.30">
               yaḥ pūrvavatkriyākāle kriyāyāstena kiṃ kṛtam <br />
               tasya kriyeti saṃbandhe katarattannibandhanam //
                <span class="ref">Bca_6.30</span></p>
            
            
            <p id="Bca_6.31">
               evaṃ paravaśaṃ sarvaṃ yadvaśaṃ so 'pi cāvaśaḥ <br />
               nirmāṇavadaceṣṭeṣu bhāveṣvevaṃ kva kupyate //
                <span class="ref">Bca_6.31</span></p>
            
            
            <p id="Bca_6.32">
               vāraṇāpi na yuktaivaṃ kaḥ kiṃ vārayatīti cet <br />
               yuktā pratītyatā yasmād duḥkhasyoparatirmatā //
                <span class="ref">Bca_6.32</span></p>
            
            
            <p id="Bca_6.33">
               tasmādamitraṃ mitraṃ vā dṛṣṭvāpyanyāyakāriṇam <br />
               īdṛśāḥ pratyayā asyety evaṃ matvā sukhī bhavet //
                <span class="ref">Bca_6.33</span></p>
            
            
            <p id="Bca_6.34">
               yadi tu khecchayā siddhiḥ sarveṣāmeva dehinām <br />
               na bhavetkasyacidduḥkhaṃ na duḥkhaṃ kaścidicchati //
                <span class="ref">Bca_6.34</span></p>
            
            
            <p id="Bca_6.35">
               pramādādātmanātmānaṃ bādhante kaṇṭakādibhiḥ <br />
               bhaktacchedādibhiḥ kopād durāpastryādilipsayā //
                <span class="ref">Bca_6.35</span></p>
            
            
            <p id="Bca_6.36">
               udvandhanaprapātaiśca viṣāpathyādibhakṣaṇaiḥ <br />
               nighnanti kecidātmānam apuṇyācaraṇena ca //
                <span class="ref">Bca_6.36</span></p>
            
            
            <p id="Bca_6.37">
               yadaivaṃ kleśavaśyatvād ghnantyātmānamapi priyam <br />
               tadaiṣāṃ parakāyeṣu parihāraḥ kathaṃ bhavet //
                <span class="ref">Bca_6.37</span></p>
            
            
            <p id="Bca_6.38">
               kleśonmattīkṛteṣveṣu pravṛtteṣvātmaghātane <br />
               na kevalaṃ dayā nāsti krodha utpadyate katham //
                <span class="ref">Bca_6.38</span></p>
            
            
            <p id="Bca_6.39">
               yadi svabhāvo bālānāṃ paropadravakāritā <br />
               teṣu kopo na yukto me yathāgnau dahanātmake //
                <span class="ref">Bca_6.39</span></p>
            
            
            <p id="Bca_6.40">
               atha doṣo 'yamāgantuḥ sattvāḥ prakṛtipeśalāḥ <br />
               yathāpyayuktastatkopaḥ kaṭudhūme yathāmbare //
                <span class="ref">Bca_6.40</span></p>
            
            
            <p id="Bca_6.41">
               mukhyaṃ daṇḍādikaṃ hitvā prerake yadi kupyate <br />
               dveṣeṇa preritaḥ so 'pi dveṣe dveṣo 'stu me varam //
                <span class="ref">Bca_6.41</span></p>
            
            
            <p id="Bca_6.42">
               mayāpi pūrvaṃ sattvānām īdṛśyeva vyathā kṛtā <br />
               tasmānme yuktamevaitat sattvopadravakāriṇaḥ //
                <span class="ref">Bca_6.42</span></p>
            
            
            <p id="Bca_6.43">
               tacchastraṃ mama kāyaśca dvayaṃ duḥkhasya kāraṇam <br />
               tena śastraṃ mayā kāyo gṛhītaḥ kutra kupyate //
                <span class="ref">Bca_6.43</span></p>
            
            
            <p id="Bca_6.44">
               gaṇḍo 'yaṃ pratimākāro gṛhīto ghaṭṭanāsahaḥ <br />
               tṛṣṇāndhena mayā tatra vyathāyāṃ kutra kupyate //
                <span class="ref">Bca_6.44</span></p>
            
            
            <p id="Bca_6.45">
               duḥkhaṃ necchāmi duḥkhasya hetumicchāmi bāliśaḥ <br />
               svāparādhāgate duḥkhe kasmādanyatra kupyate //
                <span class="ref">Bca_6.45</span></p>
            
            
            <p id="Bca_6.46">
               asipatravanaṃ yadvad yathā nārakapakṣiṇaḥ <br />
               matkarmajanitā eva tathedaṃ kutra kupyate //
                <span class="ref">Bca_6.46</span></p>
            
            
            <p id="Bca_6.47">
               matkarmacoditā eva jātā mayyapakāriṇaḥ <br />
               yena yāsyanti narakān mayaivāmī hatā nanu //
                <span class="ref">Bca_6.47</span></p>
            
            
            <p id="Bca_6.48">
               etānāśritya me pāpaṃ kṣīyate kṣamato bahu <br />
               māmāśritya tu yāntyete narakān dīrghavedanān //
                <span class="ref">Bca_6.48</span></p>
            
            
            <p id="Bca_6.49">
               ahamevāpakāryeṣāṃ mamaite copakāriṇaḥ <br />
               kasmādviparyayaṃ kṛtvā khalacetaḥ prakupyasi //
                <span class="ref">Bca_6.49</span></p>
            
            
            <p id="Bca_6.50">
               bhavenmamāśayaguṇo na yāmi narakānyadi <br />
               eṣāmatra kimāyātaṃ yadyātmā rakṣito mayā //
                <span class="ref">Bca_6.50</span></p>
            
            
            <p id="Bca_6.51">
               atha pratyapakārī syāṃ tathāpyete na rakṣitāḥ <br />
               hīyate cāpi me caryā tasmānnaṣṭāstapasvinaḥ //
                <span class="ref">Bca_6.51</span></p>
            
            
            <p id="Bca_6.52">
               mano hantumamūrtatvān na śakyaṃ kenacit kvacit <br />
               śarīrābhiniveśāttu kāyaduḥkhena bādhyate //
                <span class="ref">Bca_6.52</span></p>
            
            
            <p id="Bca_6.53">
               nyakvāraḥ paruṣaṃ vākyam ayaśaścetyayaṃ gaṇaḥ <br />
               kāyaṃ na bādhate tena cetaḥ kasmātprakupyasi //
                <span class="ref">Bca_6.53</span></p>
            
            
            <p id="Bca_6.54">
               mayyaprasādo yo 'nyeṣāṃ sa kiṃ māṃ bhakṣayiṣyati <br />
               iha janmāntare vāpi yenāsau me 'nabhīpsitaḥ //
                <span class="ref">Bca_6.54</span></p>
            
            
            <p id="Bca_6.55">
               lābhāntarāyakāritvād yadyasau me 'nabhīpsitaḥ <br />
               naṅkṣyatīhaiva me lābhaḥ pāpaṃ tu sthāsyati dhruvam //
                <span class="ref">Bca_6.55</span></p>
            
            
            <p id="Bca_6.56">
               varamadyaiva me mṛtyur na mithyājīvitaṃ ciram <br />
               yasmācciramapi sthitvā mṛtyuduḥkhaṃ tadaiva me //
                <span class="ref">Bca_6.56</span></p>
            
            
            <p id="Bca_6.57">
               svapne varṣaśataṃ saukhyaṃ bhuktvā yaśca vibudhyate <br />
               muhūrtamaparo yaśca sukhī bhūtvā vibudhyate //
                <span class="ref">Bca_6.57</span></p>
            
            
            <p id="Bca_6.58">
               nanu nivartate saukhyaṃ dvayorapi bibuddhayoḥ <br />
               saivopamā mṛtyukāle cirajībyalpajīvinoḥ //
                <span class="ref">Bca_6.58</span></p>
            
            
            <p id="Bca_6.59">
               labdhvāpi ca bahū/llābhān ciraṃ bhuktvā sukhānyapi <br />
               riktahastaśca nagnaśca yāsyāmi muṣito yathā //
                <span class="ref">Bca_6.59</span></p>
            
            
            <p id="Bca_6.60">
               pāpakṣayaṃ ca puṇyaṃ ca lābhājjīvan karomi cet <br />
               puṇyakṣayaśca pāpaṃ ca lābhārthaṃ krudhyato nanu //
                <span class="ref">Bca_6.60</span></p>
            
            
            <p id="Bca_6.61">
               yadarthameva jīvāmi tadeva yadi naśyati <br />
               kiṃ tena jīvitenāpi kevalāśubhakāriṇā //
                <span class="ref">Bca_6.61</span></p>
            
            
            <p id="Bca_6.62">
               avarṇavādini dveṣaḥ sattvānnāśayatīti cet <br />
               parāyaśaskare 'pyevaṃ kopaste kiṃ na jāyate //
                <span class="ref">Bca_6.62</span></p>
            
            
            <p id="Bca_6.63">
               parāyattāprasādatvād aprasādiṣu te kṣamā <br />
               kleśotpādaparāyatte kṣamā nāvarṇavādini //
                <span class="ref">Bca_6.63</span></p>
            
            
            <p id="Bca_6.64">
               pratimāstūpasaddharmanāśakākrośakeṣu ca <br />
               na yujyate mama dveṣo buddhādīnāṃ na hi byathā //
                <span class="ref">Bca_6.64</span></p>
            
            
            <p id="Bca_6.65">
               gurusālohitādīnāṃ priyāṇāṃ cāpakāriṣu <br />
               pūrvavatpratyayotpādaṃ dṛṣṭvā kopaṃ nivārayet //
                <span class="ref">Bca_6.65</span></p>
            
            
            <p id="Bca_6.66">
               cetanācetanakṛtā dehināṃ niyatā vyathā <br />
               sā vyathā cetane dṛṣṭā kṣamasvaināṃ vyathāmataḥ //
                <span class="ref">Bca_6.66</span></p>
            
            
            <p id="Bca_6.67">
               mohādeke 'parādhyanti kupyantyanye 'pi mohitāḥ <br />
               brūmaḥ kameṣu nirdoṣaṃ kaṃ vā brūmo 'parādhinam //
                <span class="ref">Bca_6.67</span></p>
            
            
            <p id="Bca_6.68">
               kasmādevaṃ kṛtaṃ pūrvaṃ yenaivaṃ bādhyase paraiḥ <br />
               sarve karmaparāyattaḥ ko 'hamatrānyathākṛtau //
                <span class="ref">Bca_6.68</span></p>
            
            
            <p id="Bca_6.69">
               evaṃ buddhvā tu puṇyeṣu tathā yatnaṃ karomyaham <br />
               yena sarve bhaviṣyanti maitracittāḥ parasparam //
                <span class="ref">Bca_6.69</span></p>
            
            
            <p id="Bca_6.70">
               dahyamāne gṛhe yadvad agnirgatvā gṛhāntaram <br />
               tṛṇādau yatra sajyeta tadākṛṣyāpanīyate //
                <span class="ref">Bca_6.70</span></p>
            
            
            <p id="Bca_6.71">
               evaṃ cittaṃ yadāsaṅgād dahyate dveṣavahninā <br />
               tatkṣaṇaṃ tatparityājyaṃ puṇyātmoddāhaśaṅkayā //
                <span class="ref">Bca_6.71</span></p>
            
            
            <p id="Bca_6.72">
               māraṇīyaḥ kathaṃ chittvā muktaścetkimabhadrakam <br />
               manuṣyaduḥkhairnarakān muktaścetkimabhadrakam //
                <span class="ref">Bca_6.72</span></p>
            
            
            <p id="Bca_6.73">
               yadyetanmātramevādya duḥkhaṃ soḍhuṃ na pāryate <br />
               tannārakavyathāhetuḥ krodhaḥ kasmānna vāryate //
                <span class="ref">Bca_6.73</span></p>
            
            
            <p id="Bca_6.74">
               kopārthamevamevāhaṃ narakeṣu sahasraśaḥ <br />
               kārito 'smi na cātmārthaḥ parārtho vā kṛto mayā //
                <span class="ref">Bca_6.74</span></p>
            
            
            <p id="Bca_6.75">
               na cedaṃ tādṛśaṃ duḥkhaṃ mahārthaṃ ca kariṣyati <br />
               jagadduḥkhahare duḥkhe prītirevātra yujyate //
                <span class="ref">Bca_6.75</span></p>
            
            
            <p id="Bca_6.76">
               yadi prītisukhaṃ prāptam anyaiḥ stutvā guṇorjitam <br />
               manastvamapi taṃ stutvā kasmādevaṃ na hṛṣyasi //
                <span class="ref">Bca_6.76</span></p>
            
            
            <p id="Bca_6.77">
               idaṃ ca te hṛṣṭisukhaṃ niravadyaṃ sukhodayam <br />
               na vāritaṃ ca guṇibhiḥ parāvarjanamuttamam //
                <span class="ref">Bca_6.77</span></p>
            
            
            <p id="Bca_6.78">
               tasyaiva sukhamityevaṃ tavedaṃ yadi na priyam <br />
               bhṛtidānādivirater dṛṣṭādṛṣṭaṃ hataṃ bhavet //
                <span class="ref">Bca_6.78</span></p>
            
            
            <p id="Bca_6.79">
               svaguṇe kīrtyamāne ca parasaukhyamapīcchasi <br />
               kīrtyamāne paraguṇe svasaukhyamapi necchasi //
                <span class="ref">Bca_6.79</span></p>
            
            
            <p id="Bca_6.80">
               bodhicittaṃ samutpādya sarvasattvasukhecchayā <br />
               svayaṃ labdhasukheṣvadya kasmātsattveṣu kupyasi //
                <span class="ref">Bca_6.80</span></p>
            
            
            <p id="Bca_6.81">
               trailokyapūjyaṃ buddhatvaṃ sattvānāṃ kinna vāñchasi <br />
               satkāramitvaraṃ dṛṣṭvā teṣāṃ kiṃ paridahyase //
                <span class="ref">Bca_6.81</span></p>
            
            
            <p id="Bca_6.82">
               puṣṇāti yastvayā poṣyaṃ tubhyameva dadāti saḥ <br />
               kuṭumbajīvinaṃ lavdhvā na hṛṣyasi prakupyasi //
                <span class="ref">Bca_6.82</span></p>
            
            
            <p id="Bca_6.83">
               sa kiṃ necchati sattvānāṃ yasteṣāṃ bodhimicchati <br />
               bodhicittaṃ kutastasya yo 'nyasaṃpadi kupyati //
                <span class="ref">Bca_6.83</span></p>
            
            
            <p id="Bca_6.84">
               yadi tena na tallabdhaṃ sthitaṃ dānapatergṛhe <br />
               sarvathāpi na tatte 'sti dattādattena tena kim //
                <span class="ref">Bca_6.84</span></p>
            
            
            <p id="Bca_6.85">
               kiṃ vārayatu puṇyāni prasannān svaguṇānatha <br />
               labhamāno na gṛhṇātu vada kena na kupyasi //
                <span class="ref">Bca_6.85</span></p>
            
            
            <p id="Bca_6.86">
               na kevalaṃ tvamātmānaṃ kṛtapāpaṃ na śocasi <br />
               kṛtapuṇyaiḥ saha spardhām aparaiḥ kartumicchasi //
                <span class="ref">Bca_6.86</span></p>
            
            
            <p id="Bca_6.87">
               jātaṃ cedapriyaṃ śatros tvattuṣṭhyā kiṃ punarbhavet <br />
               tvadāśaṃsanamātreṇa na cāheturbhaviṣyati //
                <span class="ref">Bca_6.87</span></p>
            
            
            <p id="Bca_6.88">
               ata tvadicchayā siddhaṃ tadduḥkhe kiṃ sukhaṃ tava <br />
               athāpyartho bhavedevam anarthaḥ konvataḥ paraḥ //
                <span class="ref">Bca_6.88</span></p>
            
            
            <p id="Bca_6.89">
               etaddhi baḍiśaṃ ghoraṃ kleśabāḍiśikārpitam <br />
               yato narakapālāstvāṃ krītvā pakṣyanti kumbhiṣu //
                <span class="ref">Bca_6.89</span></p>
            
            
            <p id="Bca_6.90">
               stutiryaśo 'tha satkāro na puṇyāya na cāyuṣe <br />
               na balārthaṃ na cārogye na ca kāyasukhāya me //
                <span class="ref">Bca_6.90</span></p>
            
            
            <p id="Bca_6.91">
               etāvāṃśca bhavetsvārtho dhīmataḥ svārthavedinaḥ <br />
               madyadyūtādi sevyaṃ syān mānasaṃ sukhamicchatā //
                <span class="ref">Bca_6.91</span></p>
            
            
            <p id="Bca_6.92">
               yaśo 'rthaṃ hārayantyartham ātmānaṃ mārayantyapi <br />
               kimakṣarāṇi bhakṣyāṇi mṛte kasya ca tatsukham //
                <span class="ref">Bca_6.92</span></p>
            
            
            <p id="Bca_6.93">
               yathā pāṃśugṛhe bhinne rodityārtaravaṃ śiśuḥ <br />
               tathā stutiyaśohānau svacittaṃ pratibhāti me //
                <span class="ref">Bca_6.93</span></p>
            
            
            <p id="Bca_6.94">
               śabdastāvadacittatvāt sa māṃ stautītyasaṃbhavaḥ <br />
               paraḥ kila mayi prīta ityetatprītikāraṇam //
                <span class="ref">Bca_6.94</span></p>
            
            
            <p id="Bca_6.95">
               anyatra mayi vā prītyā kiṃ hi me parakīyayā <br />
               tasyaiva tatprītisukhaṃ bhāgo nālpo 'pi me tataḥ //
                <span class="ref">Bca_6.95</span></p>
            
            
            <p id="Bca_6.96">
               tatsukhena sukhitvaṃ cet sarvatraiva mamāstu tat <br />
               kasmādanyaprasādena sukhiteṣu na me sukham //
                <span class="ref">Bca_6.96</span></p>
            
            
            <p id="Bca_6.97">
               tasmādahaṃ stuto 'smīti prītirātmani jāyate <br />
               tatrāpyevamasaṃbandhāt kevalaṃ śiśuceṣṭitam //
                <span class="ref">Bca_6.97</span></p>
            
            
            <p id="Bca_6.98">
               stutyādayaśca me kṣobhaṃ saṃvegaṃ nāśayantyamī <br />
               guṇavatsu ca mātsaryaṃ saṃpatkopaṃ ca kurvate //
                <span class="ref">Bca_6.98</span></p>
            
            
            <p id="Bca_6.99">
               tasmātstutyādighātāya mama ye pratyupasthitāḥ <br />
               apāyapātarakṣārthaṃ pravṛttā nanu te mama //
                <span class="ref">Bca_6.99</span></p>
            
            
            <p id="Bca_6.100">
               muktyarthinaścāyuktaṃ me lābhasatkārabandhanam <br />
               ye mocayanti māṃ bandhād dveṣasteṣu kathaṃ mama //
                <span class="ref">Bca_6.100</span></p>
            
            
            <p id="Bca_6.101">
               duḥkhaṃ praveṣṭukāmasya ye kapāṭatvamāgatāḥ <br />
               buddhādhiṣṭhānata iva dveṣasteṣu kathaṃ mama //
                <span class="ref">Bca_6.101</span></p>
            
            
            <p id="Bca_6.102">
               puṇyavighnaḥ kṛto 'nenety atra kopo na yujyate <br />
               kṣāntyā samaṃ tapo nāsti nanvetattadupasthitam //
                <span class="ref">Bca_6.102</span></p>
            
            
            <p id="Bca_6.103">
               athāhamātmadoṣeṇa na karomi kṣamāmiha <br />
               mayaivātra kṛto vighnaḥ puṇyahetāvupasthite //
                <span class="ref">Bca_6.103</span></p>
            
            
            <p id="Bca_6.104">
               yo hi yena vinā nāsti yasmiṃśca sati vidyate <br />
               sa eva kāraṇaṃ tasya sa kathaṃ vighna ucyate //
                <span class="ref">Bca_6.104</span></p>
            
            
            <p id="Bca_6.105">
               na hi kālopapannena dānavighnaḥ kṛto 'rthinā <br />
               na ca pravrājake prāpte pravrajyāvighna ucyate //
                <span class="ref">Bca_6.105</span></p>
            
            
            <p id="Bca_6.106">
               sulabhā yācakā loke durlabhāstvapakāriṇaḥ <br />
               yato me 'naparādhasya na kaścidaparādhyati //
                <span class="ref">Bca_6.106</span></p>
            
            
            <p id="Bca_6.107">
               aśramopārjitastasmād nṛhe nidhirivotthitaḥ <br />
               bodhicaryāsahāyatvāt spṛhaṇīyo ripurmama //
                <span class="ref">Bca_6.107</span></p>
            
            
            <p id="Bca_6.108">
               mayā cānena copāttaṃ tasmādetatkṣamāphalam <br />
               etasmai prathamaṃ deyam etatpūrvā kṣamā yataḥ //
                <span class="ref">Bca_6.108</span></p>
            
            
            <p id="Bca_6.109">
               kṣamāsiddhyāśayo nāsya tena pūjyo na cedariḥ <br />
               siddhiheturucito 'pi saddharmaḥ pūjyate katham //
                <span class="ref">Bca_6.109</span></p>
            
            
            <p id="Bca_6.110">
               apakārāśayo 'syeti śatruryadi na pūjyate <br />
               anyathā me kathaṃ kṣāntir bhiṣajīva hitodyate //
                <span class="ref">Bca_6.110</span></p>
            
            
            <p id="Bca_6.111">
               tadduṣṭāśayamevātaḥ pratītyotpadyate kṣamā <br />
               sa evātaḥ kṣamāhetuḥ pūjyaḥ saddharmavanmayā //
                <span class="ref">Bca_6.111</span></p>
            
            
            <p id="Bca_6.112">
               sattvakṣetraṃ jinakṣetram ityato muninoditam <br />
               etānārādhya bahavaḥ saṃpatpāraṃ yato gatāḥ //
                <span class="ref">Bca_6.112</span></p>
            
            
            <p id="Bca_6.113">
               sattvebhyaśca jinebhyaśca buddhadharmāgame same <br />
               jineṣu gauravaṃ yadvan na sattveṣviti kaḥ kramaḥ //
                <span class="ref">Bca_6.113</span></p>
            
            
            <p id="Bca_6.114">
               āśayasya ca māhātmyaṃ na svataḥ kiṃ tu kāryataḥ <br />
               samaṃ ca tena māhātmyaṃ sattvānāṃ tena te samāḥ //
                <span class="ref">Bca_6.114</span></p>
            
            
            <p id="Bca_6.115">
               maitryāśayaśca yatpūjyaḥ sattvamāhātmyameva tat <br />
               buddhaprasādādyatpuṇyaṃ buddhamāhātmyameva tat //
                <span class="ref">Bca_6.115</span></p>
            
            
            <p id="Bca_6.116">
               buddhadharmāgamāṃśena tasmātsattvā jinaiḥ samāḥ <br />
               na tu buddhaiḥ samāḥ kecid anantāṃśairguṇārṇavaiḥ //
                <span class="ref">Bca_6.116</span></p>
            
            
            <p id="Bca_6.117">
               guṇasāraikarāśīnāṃ guṇo 'ṇurapi cetkvacit <br />
               dṛśyate tasya pūjārthaṃ trailokyamapi na kṣamam //
                <span class="ref">Bca_6.117</span></p>
            
            
            <p id="Bca_6.118">
               buddhadharmodayāṃśastu śreṣṭhaḥ sattveṣu vidyate <br />
               etadaṃśānurūpyeṇa sattvapūjā kṛtā bhavet //
                <span class="ref">Bca_6.118</span></p>
            
            
            <p id="Bca_6.119">
               kiṃ ca niśchadmabandhūnām aprameyopakāriṇām <br />
               sattvārādhanamutsṛjya niṣkṛtiḥ kā parā bhavet //
                <span class="ref">Bca_6.119</span></p>
            
            
            <p id="Bca_6.120">
               bhindanti dehaṃ praviśantyavīcīṃ yeṣāṃ kṛte tatra kṛte kṛtaṃ syāt <br />
               mahāpakāriṣvapi tena sarvakalyāṇamevācaraṇīyameṣu //
                <span class="ref">Bca_6.120</span></p>
            
            
            <p id="Bca_6.121">
               svayaṃ mama svāmina eva tāvat tadarthamātmanyapi nirvyapekṣāḥ <br />
               ahaṃ kathaṃ svāmiṣu teṣu teṣu karomi mānaṃ na tu dāsabhāvam //
                <span class="ref">Bca_6.121</span></p>
            
            
            <p id="Bca_6.122">
               yeṣāṃ sukhe yānti mudaṃ munīndrā yeṣāṃ vyathāyāṃ praviśanti manyum <br />
               tattoṣaṇātsarvamunīndratuṣṭis tatrāpakāre 'pakṛtaṃ munīnām //
                <span class="ref">Bca_6.122</span></p>
            
            
            <p id="Bca_6.123">
               ādīptakāyasya yathā samantān na sarvakāmairapi saumanasyam <br />
               sattvavyathāyāmapi tadvadeva na prītyupāyo 'sti dayāmayānām //
                <span class="ref">Bca_6.123</span></p>
            
            
            <p id="Bca_6.124">
               tasmānmayā yajjanaduḥkhadena duḥkhaṃ kṛtaṃ sarvamahākṛpāṇām <br />
               tadadya pāpaṃ pratideśayāmi yatkheditāstanmunayaḥ kṣamantām //
                <span class="ref">Bca_6.124</span></p>
            
            
            <p id="Bca_6.125">
               ārādhanāyādya tathāgatānāṃ sarvātmanā dāsyamupaimi loke <br />
               kurvantu me mūrdhni padaṃ janaughā vighnantu vā tuṣyatu lokanāthaḥ //
                <span class="ref">Bca_6.125</span></p>
            
            
            <p id="Bca_6.126">
               ātmīkṛtaṃ sarvamidaṃ jagattaiḥ kṛpātmabhirnaiva hi saṃśayo 'sti <br />
               dṛśyanta ete nanu sattvarūpās ta eva nāthāḥ kimanādaro 'tra //
                <span class="ref">Bca_6.126</span></p>
            
            
            <p id="Bca_6.127">
               tathāgatārādhanametadeva svārthasya saṃsādhanametadeva <br />
               kokasya duḥkhāpahametadeva tasmānmamāstu vratametadeva //
                <span class="ref">Bca_6.127</span></p>
            
            
            <p id="Bca_6.128">
               yathaiko rājapuruṣaḥ pramathnāti mahājanam <br />
               vikartuṃ naiva śaknoti dīrghadarśī mahājanaḥ //
                <span class="ref">Bca_6.128</span></p>
            
            
            <p id="Bca_6.129">
               yasmānnaiva sa ekākī tasya rājabalaṃ balam <br />
               tathā na durbalaṃ kaṃcid aparāddhaṃ vimānayet //
                <span class="ref">Bca_6.129</span></p>
            
            
            <p id="Bca_6.130">
               yasmānnarakapālāśca kṛpāvantaśca tadbalam <br />
               tasmādārādhayetsattvān bhṛtyaścaṇḍanṛpaṃ yathā //
                <span class="ref">Bca_6.130</span></p>
            
            
            <p id="Bca_6.131">
               kupitaḥ kiṃ nṛpaḥ kuryād yena syānnarakavyathā <br />
               yatsattvadaurmanasyena kṛtena hyanubhūyate //
                <span class="ref">Bca_6.131</span></p>
            
            
            <p id="Bca_6.132">
               tuṣṭaḥ kiṃ nṛpatirdadyād yadbuddhatvasamaṃ bhavet <br />
               yatsattvasaumanasyena kṛtena hyanubhūyate //
                <span class="ref">Bca_6.132</span></p>
            
            
            <p id="Bca_6.133">
               āstāṃ bhaviṣyadbuddhatvaṃ sattvārādhanasaṃbhavam <br />
               ihaiva saubhāgyayaśaḥ sausthityaṃ kiṃ na paśyasi //
                <span class="ref">Bca_6.133</span></p>
            
            
            <p id="Bca_6.134">
               prāsādikatvamārogyaṃ prāmodyaṃ cirajīvitam <br />
               cakravartisukhaṃ sphītaṃ kṣamī prāpnoti saṃsaran //
                <span class="ref">Bca_6.134</span></p>
            
            
            <p>bodhicaryāvatāre kṣāntipāramitā ṣaṣṭhaḥ paricchedaḥ ||</p>
            
            </div>
         
         <div id="d1e8767">
            
            <h3>Pariccheda 7</h3>
            
            
            <p id="Bca_7.1">
               evaṃ kṣamo bhajedvīryaṃ vīrye bodhiryataḥ sthitā <br />
               na hi vīryaṃ vinā puṇyaṃ yathā vāyuṃ vināgatiḥ //
                <span class="ref">Bca_7.1</span></p>
            
            
            <p id="Bca_7.2">
               kiṃ vīryaṃ kuśalotsāhas tadvipakṣaḥ ka ucyate <br />
               ālasyaṃ kutsitāsaktir viṣādātmāvamanyanā //
                <span class="ref">Bca_7.2</span></p>
            
            
            <p id="Bca_7.3">
               avyāpārasukhāsvādanidrāpāśrayatṛṣṇayā <br />
               saṃsāraduḥkhānudvegād ālasyamupajāyate //
                <span class="ref">Bca_7.3</span></p>
            
            
            <p id="Bca_7.4">
               kleśavāgurikāghrātaḥ praviṣṭo janmavāgurām <br />
               kimadyāpi na jānāsi mṛtyorvadanamāgataḥ //
                <span class="ref">Bca_7.4</span></p>
            
            
            <p id="Bca_7.5">
               svayūthyānmāryamāṇāṃstvaṃ krameṇaiva na paśyasi <br />
               tathāpi nidrāṃ yāsyeva caṇḍālamahiṣo yathā //
                <span class="ref">Bca_7.5</span></p>
            
            
            <p id="Bca_7.6">
               yamenodvīkṣyamāṇasya baddhamārgasya sarvataḥ <br />
               kathaṃ te rocate bhoktuṃ kathaṃ nidrā kathaṃ ratiḥ //
                <span class="ref">Bca_7.6</span></p>
            
            
            <p id="Bca_7.7">
               yāvatsaṃbhṛtasaṃbhāraṃ maraṇaṃ śīghrameṣyati <br />
               saṃtyajyāpi tadālasyam akāle kiṃ kariṣyasi //
                <span class="ref">Bca_7.7</span></p>
            
            
            <p id="Bca_7.8">
               idaṃ na prāptamārabdham idamardhakṛtaṃ sthitam <br />
               akasmānmṛtyurāyāto hā hato 'smīti cintayan //
                <span class="ref">Bca_7.8</span></p>
            
            
            <p id="Bca_7.9">
               śokavegasamucchūnasāśruraktekṣaṇānanān <br />
               bandhūn nirāśān saṃpaśyan yamadūtamukhāni ca //
                <span class="ref">Bca_7.9</span></p>
            
            
            <p id="Bca_7.10">
               svapāpasmṛtisaṃtaptaḥ śṛṇvannādāṃśca nārakān <br />
               trāsoccāraviliptāṅgo vihvalaḥ kiṃ kariṣyasi //
                <span class="ref">Bca_7.10</span></p>
            
            
            <p id="Bca_7.11">
               jīvamatsya ivāsmīti yuktaṃ bhayamihaiva te <br />
               kiṃ punaḥ kṛtapāpasya tīvrānnarakaduḥkhataḥ //
                <span class="ref">Bca_7.11</span></p>
            
            
            <p id="Bca_7.12">
               spṛṣṭa uṣṇodakenāpi sukumāra pratapyase <br />
               kṛtvā ca nārakaṃ karma kimevaṃ svasthamāsyate //
                <span class="ref">Bca_7.12</span></p>
            
            
            <p id="Bca_7.13">
               nirudyamaphalākāṅkṣin sukumāra bahuvyatha <br />
               mṛtyugrasto 'marākāra hā duḥkhita vihanyase //
                <span class="ref">Bca_7.13</span></p>
            
            
            <p id="Bca_7.14">
               mānuṣyaṃ nāvamāsādya tara duḥkhamahānadīm <br />
               mūḍha kālo na nidrāyā iyaṃ naurdurlabhā punaḥ //
                <span class="ref">Bca_7.14</span></p>
            
            
            <p id="Bca_7.15">
               muktvā dharmaratiṃ śreṣṭhām anantaratisaṃtatim <br />
               ratirauddhatyahāsādau duḥkhahetau kathaṃ tava //
                <span class="ref">Bca_7.15</span></p>
            
            
            <p id="Bca_7.16">
               aviṣādabalavyūhatātparyātmavidheyatā <br />
               parātmasamatā caiva parātmaparivartanam //
                <span class="ref">Bca_7.16</span></p>
            
            
            <p id="Bca_7.17">
               naivāvasādaḥ kartavyaḥ kuto me bodhirityataḥ <br />
               yasmāttathāgataḥ satyaṃ satyavādīdamuktavān //
                <span class="ref">Bca_7.17</span></p>
            
            
            <p id="Bca_7.18">
               te 'pyāsan daṃśamaśakā makṣikāḥ kṛmayastathā <br />
               yairutsāhavaśāt prāptā durāpā bodhiruttamā //
                <span class="ref">Bca_7.18</span></p>
            
            
            <p id="Bca_7.19">
               kimutāhaṃ naro jātyā śakto jñātuṃ hitāhitam <br />
               sarvajñanītyanutsargād bodhiṃ kiṃ nāpnuyāmaham //
                <span class="ref">Bca_7.19</span></p>
            
            
            <p id="Bca_7.20">
               athāpi hastapādādi dātavyamiti me bhayam <br />
               gurulāghavamūḍhatvaṃ tanme syādavicārataḥ //
                <span class="ref">Bca_7.20</span></p>
            
            
            <p id="Bca_7.21">
               chettavyaścāsmi bhettavyo dāhyaḥ pāṭyo 'pyanekaśaḥ <br />
               kalpakoṭīrasaṃkhyeyā na ca bodhirbhaviṣyati //
                <span class="ref">Bca_7.21</span></p>
            
            
            <p id="Bca_7.22">
               idaṃ tu me parimitaṃ duḥkhaṃ saṃbodhisādhanam <br />
               naṣṭaśalyavyathāpohe tadutpādanaduḥkhavat //
                <span class="ref">Bca_7.22</span></p>
            
            
            <p id="Bca_7.23">
               sarve 'pi vaidyāḥ kurvanti kriyāduḥkhairarogatām <br />
               tasmādbahūni duḥkhāni hantuṃ soḍhavyamalpakam //
                <span class="ref">Bca_7.23</span></p>
            
            
            <p id="Bca_7.24">
               kriyāmimāmapyucitāṃ varavaidyo na dattavān <br />
               madhureṇopacāreṇa cikitsati mahāturān //
                <span class="ref">Bca_7.24</span></p>
            
            
            <p id="Bca_7.25">
               ādau śākādidāne 'pi niyojayati nāyakaḥ <br />
               tatkaroti kramātpaścād yatsvamāṃsānyapi tyajet //
                <span class="ref">Bca_7.25</span></p>
            
            
            <p id="Bca_7.26">
               yadā śākeṣviva prajñā svamāṃse 'pyupajāyate <br />
               māṃsāsthi tyajatastasya tadā kiṃ nāma duṣkaram //
                <span class="ref">Bca_7.26</span></p>
            
            
            <p id="Bca_7.27">
               na duḥkhī tyaktapāpatvāt paṇḍitatvānna durmanāḥ <br />
               mithyākalpanayā citte pāpātkāye yato vyathā //
                <span class="ref">Bca_7.27</span></p>
            
            
            <p id="Bca_7.28">
               puṇyena kāyaḥ sukhitaḥ pāṇḍityena manaḥ sukhi <br />
               tiṣṭhan parārthaṃ saṃsāre kṛpāluḥ kena khidyate //
                <span class="ref">Bca_7.28</span></p>
            
            
            <p id="Bca_7.29">
               kṣapayan pūrvapāpāni pratīcchan puṇyasāgarān <br />
               bodhicittabalādeva śrāvakebhyo 'pi śīghragaḥ //
                <span class="ref">Bca_7.29</span></p>
            
            
            <p id="Bca_7.30">
               evaṃ sukhātsukhaṃ gacchan ko viṣīdetsacetanaḥ <br />
               bodhicittarathaṃ prāpya sarvakhedaśramāpaham //
                <span class="ref">Bca_7.30</span></p>
            
            
            <p id="Bca_7.31">
               chandasthāmaratimuktibalaṃ sattvārthasiddhaye <br />
               chandaṃ duḥkhabhayātkuryād anuśaṃsāṃśca bhāvayan //
                <span class="ref">Bca_7.31</span></p>
            
            
            <p id="Bca_7.32">
               evaṃ vipakṣamunmūlya yatetotsāhavṛddhaye <br />
               chandamānaratityāgatātparyavaśitābalaiḥ //
                <span class="ref">Bca_7.32</span></p>
            
            
            <p id="Bca_7.33">
               aprameyā mayā doṣā hantavyāḥ svaparātmanoḥ <br />
               ekaikasyāpi doṣasya yatra kalpārṇavaiḥ kṣayaḥ //
                <span class="ref">Bca_7.33</span></p>
            
            
            <p id="Bca_7.34">
               tatra doṣakṣayārambhe leśo 'pi mama nekṣyate <br />
               aprameyavyathābhājye noraḥ sphuṭati me katham //
                <span class="ref">Bca_7.34</span></p>
            
            
            <p id="Bca_7.35">
               guṇā mayārjanīyāśca bahavaḥ svaparātmanoḥ <br />
               tatraikaikaguṇābhyāso bhavetkalpārṇavairna vā //
                <span class="ref">Bca_7.35</span></p>
            
            
            <p id="Bca_7.36">
               guṇaleśe 'pi nābhyāso mama jātaḥ kadācana <br />
               vṛthā nītaṃ mayā janma kathaṃcillabdhamadbhutam //
                <span class="ref">Bca_7.36</span></p>
            
            
            <p id="Bca_7.37">
               na prāptaṃ bhagavatpūjāmahotsavasukhaṃ mayā <br />
               na kṛtā śāsane kārā daridrāśā na pūritā //
                <span class="ref">Bca_7.37</span></p>
            
            
            <p id="Bca_7.38">
               bhītebhyo nābhayaṃ dattam ārtā na sukhinaḥ kṛtāḥ <br />
               duḥkhāya kevalaṃ mātur gato 'smi garbhaśalyatām //
                <span class="ref">Bca_7.38</span></p>
            
            
            <p id="Bca_7.39">
               dharmacchandaviyogena paurvikeṇa mamādhunā <br />
               vipattirīdṛśī jātā ko dharme chandamutsṛjet //
                <span class="ref">Bca_7.39</span></p>
            
            
            <p id="Bca_7.40">
               kuśalānāṃ ca sarveṣāṃ chandaṃ mūlaṃ munirjagau <br />
               tasyāpi mūlaṃ satataṃ vipākaphalabhāvanā //
                <span class="ref">Bca_7.40</span></p>
            
            
            <p id="Bca_7.41">
               duḥkhāni daurmanasyāni bhayāni vividhāni ca <br />
               abhilāṣavighātāśca jāyante pāpakāriṇām //
                <span class="ref">Bca_7.41</span></p>
            
            
            <p id="Bca_7.42">
               manorathaḥ śubhakṛtāṃ yatra yatraiva gacchati <br />
               tatra tatraiva tatpuṇyaiḥ phalārgheṇābhipūjyate //
                <span class="ref">Bca_7.42</span></p>
            
            
            <p id="Bca_7.43">
               pāpakārisukhecchā tu yatra yatraiva gacchati <br />
               tatra tatraiva tatpāpair duḥkhaśastrairvihanyate //
                <span class="ref">Bca_7.43</span></p>
            
            
            <p id="Bca_7.44">
               vipulasugandhiśītalasaroruhagarbhagatā madhurajinasvarāśanakṛtopacitadyutayaḥ <br />
               munikarabodhitāmbujavinirgatasadvapuṣaḥ sugatasutā bhavanti sugatasya puraḥ kuśalaiḥ //
                <span class="ref">Bca_7.44</span></p>
            
            
            <p id="Bca_7.45">
               yamapuruṣāpanītasakalacchavirārtaravo hutavahatāpavidrutakatāmraniṣiktatanuḥ <br />
               jvaladasiśaktighātaśataśātitamāṃsadalaḥ patati sutaptalohadharaṇīṣvaśubhairbahuśaḥ //
                <span class="ref">Bca_7.45</span></p>
            
            
            <p id="Bca_7.46">
               tasmātkāryaḥ śubhacchando bhāvayitvaivamādarāt <br />
               vajradhvajasya vidhinā mānaṃ tvārabhya bhāvayet //
                <span class="ref">Bca_7.46</span></p>
            
            
            <p id="Bca_7.47">
               pūrvaṃ nirūpya sāmagrīm ārabhennārabheta vā <br />
               anārambho varaṃ nāma na tvārabhya nivartanam //
                <span class="ref">Bca_7.47</span></p>
            
            
            <p id="Bca_7.48">
               janmāntare 'pi so 'bhyāsaḥ pāpādduḥkhaṃ ca vardhate <br />
               anyacca kāryakālaṃ ca hīnaṃ tacca na sādhitam //
                <span class="ref">Bca_7.48</span></p>
            
            
            <p id="Bca_7.49">
               triṣu māno vidhātavyaḥ karmopakleśaśaktiṣu <br />
               mayaivaikena kartavyam ityeṣā karmamānitā //
                <span class="ref">Bca_7.49</span></p>
            
            
            <p id="Bca_7.50">
               kleśasvatantro loko 'yaṃ na kṣamaḥ svārthasādhane <br />
               tasmānmayaiṣāṃ kartavyaṃ nāśakto 'haṃ yathā janaḥ //
                <span class="ref">Bca_7.50</span></p>
            
            
            <p id="Bca_7.51">
               nīcaṃ karma karotyanyaḥ kathaṃ mayyapi tiṣṭhati <br />
               mānāccenna karomyetan māno naśyatu me varam //
                <span class="ref">Bca_7.51</span></p>
            
            
            <p id="Bca_7.52">
               mṛtaṃ duṇḍubhamāsādya kāko 'pi garuḍāyate <br />
               āpadābādhate 'lpāpi mano me yadi durbalam //
                <span class="ref">Bca_7.52</span></p>
            
            
            <p id="Bca_7.53">
               viṣādakṛtaniśceṣṭa āpadaḥ sukarā nanu <br />
               vyutthitaśceṣṭamānastu mahatāmapi durjayaḥ //
                <span class="ref">Bca_7.53</span></p>
            
            
            <p id="Bca_7.54">
               tasmāddṛḍhena cittena karomyāpadamāpadaḥ <br />
               trailokyavijigīṣutvaṃ hāsyamāpajjitasya me //
                <span class="ref">Bca_7.54</span></p>
            
            
            <p id="Bca_7.55">
               mayā hi sarvaṃ jetavyam ahaṃ jeyo na kenacit <br />
               mayaiṣa māno voḍhavyo jinasiṃhasuto hyaham //
                <span class="ref">Bca_7.55</span></p>
            
            
            <p id="Bca_7.56">
               ye sattvā mānavijitā varākāste na māninaḥ <br />
               mānī śatruvaśaṃ naiti mānaśatruvaśāśca te //
                <span class="ref">Bca_7.56</span></p>
            
            
            <p id="Bca_7.57">
               mānena durgatiṃ nītā mānuṣye 'pi hatotsavāḥ <br />
               parapiṇḍāśino dāsā mūrkhā durdarśanāḥ kṛśāḥ //
                <span class="ref">Bca_7.57</span></p>
            
            
            <p id="Bca_7.58">
               sarvataḥ paribhūtāśca mānastabdhāstapasvinaḥ <br />
               te 'pi cenmānināṃ madhye dīnāstu vada kīdṛśāḥ //
                <span class="ref">Bca_7.58</span></p>
            
            
            <p id="Bca_7.59">
               te mānino vijayinaśca ta eva śūrā ye mānaśatruvijayāya vahanti mānam <br />
               ye taṃ sphurantamapi mānaripuṃ nihatya kāmaṃ jane jayaphalaṃ pratipādayanti //
                <span class="ref">Bca_7.59</span></p>
            
            
            <p id="Bca_7.60">
               saṃkleśapakṣamadhyastho bhaveddṛptaḥ sahasraśaḥ <br />
               duryodhanaḥ kleśagaṇaiḥ siṃho mṛgagaṇairiva //
                <span class="ref">Bca_7.60</span></p>
            
            
            <p id="Bca_7.61">
               mahatsvapi hi kṛcchreṣu na rasaṃ cakṣurīkṣate <br />
               evaṃ kṛcchramapi prāpya na kleśavaśago bhavet //
                <span class="ref">Bca_7.61</span></p>
            
            
            <p id="Bca_7.62">
               yadevāpadyate karma tatkarmavyasanī bhavet <br />
               tatkarmaśauṇḍo 'tṛptātmā krīḍāphalasukhepsuvat //
                <span class="ref">Bca_7.62</span></p>
            
            
            <p id="Bca_7.63">
               sukhārthaṃ kriyate karma tathāpi syānna vā sukham <br />
               karmaiva tu sukhaṃ yasya niṣkarmā sa sukhī katham //
                <span class="ref">Bca_7.63</span></p>
            
            
            <p id="Bca_7.64">
               kāmairna tṛptiḥ saṃsāre kṣuradhārāmadhūpamaiḥ <br />
               puṇyāmṛtaiḥ kathaṃ tṛptir vipākamadhuraiḥ śivaiḥ //
                <span class="ref">Bca_7.64</span></p>
            
            
            <p id="Bca_7.65">
               tasmātkarmāvasāne 'pi nimajjettatra karmaṇi <br />
               yathā madhyāhnasaṃtapta ādau prāptasarāḥ karī //
                <span class="ref">Bca_7.65</span></p>
            
            
            <p id="Bca_7.66">
               balanāśānubandhe tu punaḥ kartuṃ parityajet <br />
               susamāptaṃ ca tanmuñced uttarottaratṛṣṇayā //
                <span class="ref">Bca_7.66</span></p>
            
            
            <p id="Bca_7.67">
               kleśaprahārān saṃrakṣet kleśāṃśca prahareddṛḍham <br />
               khaḍgayuddhamivāpannaḥ śikṣitenāriṇā saha //
                <span class="ref">Bca_7.67</span></p>
            
            
            <p id="Bca_7.68">
               tatra khaḍgaṃ yathā bhraṣṭaṃ gṛhṇīyātsabhayastvaram <br />
               smṛtikhaḍgaṃ tathā bhraṣṭaṃ gṛhṇīyānnarakān smaran //
                <span class="ref">Bca_7.68</span></p>
            
            
            <p id="Bca_7.69">
               viṣaṃ rudhiramāsādya prasarpati yathā tanau <br />
               tathaiva cchidramāsādya doṣaścitte prasarpati //
                <span class="ref">Bca_7.69</span></p>
            
            
            <p id="Bca_7.70">
               tailapātradharo yadvad asihastairadhiṣṭhitaḥ <br />
               skhalite maraṇatrāsāt tatparaḥ syāttathā vratī //
                <span class="ref">Bca_7.70</span></p>
            
            
            <p id="Bca_7.71">
               tasmādutsaṅgage sarpe yathottiṣṭhati satvaram <br />
               nidrālasyāgame tadvat pratikurvīta satvaram //
                <span class="ref">Bca_7.71</span></p>
            
            
            <p id="Bca_7.72">
               ekaikasmiṃśchale suṣṭhu paritapya vicintayet <br />
               kathaṃ karomi yenedaṃ punarme na bhavediti //
                <span class="ref">Bca_7.72</span></p>
            
            
            <p id="Bca_7.73">
               saṃsargaṃ karma vā prāptam icchedetena hetunā <br />
               kathaṃ nāmāsvavasthāsu smṛtyabhyāso bhavediti //
                <span class="ref">Bca_7.73</span></p>
            
            
            <p id="Bca_7.74">
               laghuṃ kuryāttathātmānam apramādakathāṃ smaran <br />
               karmāgamādyathā pūrvaṃ sajjaḥ sarvatra vartate //
                <span class="ref">Bca_7.74</span></p>
            
            
            <p id="Bca_7.75">
               yathaiva tūlakaṃ vāyor gamanāgamane vaśam <br />
               tathotsāhavaśaṃ yāyād ṛddhiścaivaṃ samṛdhyati //
                <span class="ref">Bca_7.75</span></p>
            
            
            <p>bodhicaryāvatāre vīryapāramitā nāma saptamaḥ paricchedaḥ ||</p>
            
            </div>
         
         <div id="d1e10205">
            
            <h3>Pariccheda 8</h3>
            
            
            <p id="Bca_8.1">
               vardhayitvaivamutsāhaṃ samādhau sthāpayenmanaḥ <br />
               vikṣiptacittastu naraḥ kleśadaṃṣṭrāntare sthitaḥ //
                <span class="ref">Bca_8.1</span></p>
            
            
            <p id="Bca_8.2">
               kāyacittavivekena vikṣepasya na saṃbhavaḥ <br />
               tasmāllokaṃ parityajya vitarkān parivarjayet //
                <span class="ref">Bca_8.2</span></p>
            
            
            <p id="Bca_8.3">
               snehānna tyajyate loko lābhādiṣu ca tṛṣṇayā <br />
               tasmādetatparityāge vidvānevaṃ vibhāvayet //
                <span class="ref">Bca_8.3</span></p>
            
            
            <p id="Bca_8.4">
               śamathena vipaśyanāsuyuktaḥ kurute kleśavināśamityavetya <br />
               śamathaḥ prathamaṃ gaveṣaṇīyaḥ sa ca loke nirapekṣayābhiratyā //
                <span class="ref">Bca_8.4</span></p>
            
            
            <p id="Bca_8.5">
               kasyānityeṣvanityasya sneho bhavitumarhati <br />
               yena janmasahasrāṇi draṣṭavyo na punaḥ priyaḥ //
                <span class="ref">Bca_8.5</span></p>
            
            
            <p id="Bca_8.6">
               apaśyannaratiṃ yāti samādhau na ca tiṣṭhati <br />
               na ca tṛpyati dṛṣṭvāpi pūrvavad bādhyate tṛṣā //
                <span class="ref">Bca_8.6</span></p>
            
            
            <p id="Bca_8.7">
               na paśyati yathābhūtaṃ saṃvegādavahīyate <br />
               dahyate tena śokena priyasaṃgamakāṅkṣayā //
                <span class="ref">Bca_8.7</span></p>
            
            
            <p id="Bca_8.8">
               taccintayā mudhā yāti hrasvamāyurmuhurmuhuḥ <br />
               aśāśvatena mitrena dharmo bhraśyati śāśvataḥ //
                <span class="ref">Bca_8.8</span></p>
            
            
            <p id="Bca_8.9">
               bālaiḥ sabhāgacarito niyataṃ yāti durgatim <br />
               neṣyate viṣabhāgaśca kiṃ prāptaṃ bālasaṃgamāt //
                <span class="ref">Bca_8.9</span></p>
            
            
            <p id="Bca_8.10">
               kṣaṇād bhavanti suhṛdo bhavanti ripavaḥ kṣaṇāt <br />
               toṣasthāne prakupyanti durārādhāḥ pṛthagjanāḥ //
                <span class="ref">Bca_8.10</span></p>
            
            
            <p id="Bca_8.11">
               hitamuktāḥ prakupyanti vārayanti ca māṃ hitāt <br />
               atha na śrūyate teṣāṃ kupitā yānti durgatim //
                <span class="ref">Bca_8.11</span></p>
            
            
            <p id="Bca_8.12">
               īrṣyotkṛṣṭāt samādvandvo hīnānmānaḥ stutermadaḥ <br />
               avarṇāt pratighaśceti kadā bālāddhitaṃ bhavet //
                <span class="ref">Bca_8.12</span></p>
            
            
            <p id="Bca_8.13">
               ātmotkarṣaḥ parāvarṇaḥ saṃsāraratisaṃkathā <br />
               ityādyavaśyamaśubhaṃ kiṃcidbālasya bālataḥ //
                <span class="ref">Bca_8.13</span></p>
            
            
            <p id="Bca_8.14">
               evaṃ tasyāpi tatsaṅgāt tenānarthasamāgamaḥ <br />
               ekākī vihariṣyāmi sukhamakliṣṭamānasaḥ //
                <span class="ref">Bca_8.14</span></p>
            
            
            <p id="Bca_8.15">
               bālāddūraṃ palāyeta prāptamārādhayet priyaiḥ <br />
               na saṃstavānubandhena kiṃtūdāsīnasādhuvat //
                <span class="ref">Bca_8.15</span></p>
            
            
            <p id="Bca_8.16">
               dharmārthamātramādāya bhṛṅgavat kusumānmadhu <br />
               apūrva iva sarvatra vihariṣyāmyasaṃstutaḥ //
                <span class="ref">Bca_8.16</span></p>
            
            
            <p id="Bca_8.17">
               lābhī ca satkṛtaścāham icchanti bahavaśca mām <br />
               iti martyasya saṃprāptān maraṇājjāyate bhayam //
                <span class="ref">Bca_8.17</span></p>
            
            
            <p id="Bca_8.18">
               yatra tatra ratiṃ yāti manaḥ sukhābhimohitam <br />
               tattatsahasraguṇitaṃ duḥkhaṃ bhūtvopatiṣṭhati //
                <span class="ref">Bca_8.18</span></p>
            
            
            <p id="Bca_8.19">
               tasmāt prājño na tamicched icchāto jāyate bhayam <br />
               svayameva ca yātyetad dhairyaṃ kṛtvā pratīkṣatām //
                <span class="ref">Bca_8.19</span></p>
            
            
            <p id="Bca_8.20">
               bahavo lābhino 'bhūvan bahavaśca yaśasvinaḥ <br />
               saha lābhayaśobhiste na jñātāḥ kva gatā iti //
                <span class="ref">Bca_8.20</span></p>
            
            
            <p id="Bca_8.21">
               māmevānye jugupsanti kiṃ prahṛṣyāmyahaṃ stutaḥ <br />
               māmevānye praśaṃsanti kiṃ viṣīdāmi ninditaḥ //
                <span class="ref">Bca_8.21</span></p>
            
            
            <p id="Bca_8.22">
               nānādhimuktikāḥ sattvā jinairapi na toṣitāḥ <br />
               kiṃ punarmādṛśairajñais tasmāt kiṃ kokacintayā //
                <span class="ref">Bca_8.22</span></p>
            
            
            <p id="Bca_8.23">
               nindantyalābhinaṃ sattvam avadhyāyanti lābhinam <br />
               prakṛtyā duḥkhasaṃvāsaiḥ kathaṃ tairjāyate ratiḥ //
                <span class="ref">Bca_8.23</span></p>
            
            
            <p id="Bca_8.24">
               na bālaḥ kasyacinmitram iti coktaṃ tathāgataiḥ <br />
               na svārthena vinā prītir yasmādbālasya jāyate //
                <span class="ref">Bca_8.24</span></p>
            
            
            <p id="Bca_8.25">
               svārthadvāreṇa yā prītir ātmārthaṃ prītireva sā <br />
               dravyanāśe yathodvegaḥ sukhahānikṛto hi saḥ //
                <span class="ref">Bca_8.25</span></p>
            
            
            <p id="Bca_8.26">
               nāvadhyāyanti taravo na cārādhyāḥ prayatnataḥ <br />
               kadā taiḥ sukhasaṃvāsaiḥ saha vāso bhavenmama //
                <span class="ref">Bca_8.26</span></p>
            
            
            <p id="Bca_8.27">
               śūnyadevakule sthitvā vṛkṣamūle guhāsu vā <br />
               kadānapekṣo yāsyāmi pṛṣṭhato 'navalokayan //
                <span class="ref">Bca_8.27</span></p>
            
            
            <p id="Bca_8.28">
               amameṣu pradeśeṣu vistīrṇeṣu svabhāvataḥ <br />
               svacchandacāryanilayo vihariṣyāmyahaṃ kadā //
                <span class="ref">Bca_8.28</span></p>
            
            
            <p id="Bca_8.29">
               mṛtpātramātravibhavaś caurāsaṃbhogacīvaraḥ <br />
               nirbhayo vihariṣyāmi kadā kāyamagopayan //
                <span class="ref">Bca_8.29</span></p>
            
            
            <p id="Bca_8.30">
               kāyabhūmiṃ nijāṃ gatvā kaṅkālairaparaiḥ saha <br />
               svakāyaṃ tulayiṣyāmi kadā śatanadharmiṇam //
                <span class="ref">Bca_8.30</span></p>
            
            
            <p id="Bca_8.31">
               ayameva hi kāyo me evaṃ pūtirbhaviṣyati <br />
               śṛgālā api yadgandhān nopasarpeyurantikam //
                <span class="ref">Bca_8.31</span></p>
            
            
            <p id="Bca_8.32">
               asyaikasyāpi kāyasya sahajā asthikhaṇḍakāḥ <br />
               pṛthak pṛthaggamiṣyanti kimutānyaḥ priyo janaḥ //
                <span class="ref">Bca_8.32</span></p>
            
            
            <p id="Bca_8.33">
               eka utpadyate jantur mriyate caika eva hi <br />
               nānyasya tadvyathābhāgaḥ kiṃ priyairvighnakārakaiḥ //
                <span class="ref">Bca_8.33</span></p>
            
            
            <p id="Bca_8.34">
               adhvānaṃ pratipannasya yathāvāsaparigrahaḥ <br />
               tathā bhavādhvagasyāpi janmāvāsaparigrahaḥ //
                <span class="ref">Bca_8.34</span></p>
            
            
            <p id="Bca_8.35">
               caturbhiḥ puruṣairyāvat sa na nirdhāryate tataḥ <br />
               āśocyamāno lokena tāvadeva vanaṃ vrajet //
                <span class="ref">Bca_8.35</span></p>
            
            
            <p id="Bca_8.36">
               asaṃstavāvirodhābhyām eka eva śarīrakaḥ <br />
               pūrvameva mṛto loke mriyamāṇo na śocati //
                <span class="ref">Bca_8.36</span></p>
            
            
            <p id="Bca_8.37">
               na cāntikacarāḥ kecic chocantaḥ kurvate vyathām <br />
               buddhādyanusmṛtiṃ cāsya vikṣipanti na kecana //
                <span class="ref">Bca_8.37</span></p>
            
            
            <p id="Bca_8.38">
               tasmādekākitā ramyā nirāyāsā śivodayā <br />
               sarvavikṣepaśamanī sevitavyā mayā sadā //
                <span class="ref">Bca_8.38</span></p>
            
            
            <p id="Bca_8.39">
               sarvānyacintānirmuktaḥ svacittaikāgramānasaḥ <br />
               samādhānāya cittasya prayatiṣye damāya ca //
                <span class="ref">Bca_8.39</span></p>
            
            
            <p id="Bca_8.40">
               kāmā hyanarthajanakā iha loke paratra ca <br />
               iha bandhavadhacchedair narakādau paratra ca //
                <span class="ref">Bca_8.40</span></p>
            
            
            <p id="Bca_8.41">
               yadarthaṃ dūtadūtīnāṃ kṛtāñjaliranekadhā <br />
               na ca pāpamakīrttirvā yadarthaṃ gaṇitā purā //
                <span class="ref">Bca_8.41</span></p>
            
            
            <p id="Bca_8.42">
               prakṣiptaśca bhaye 'pyātmā draviṇaṃ ca vyayīkṛtam <br />
               yānyeva ca pariṣvajya vabhūvottamanirvṛtāḥ //
                <span class="ref">Bca_8.42</span></p>
            
            
            <p id="Bca_8.43">
               tānyevāsthīni nānyāni svādhīnānyamamāni ca <br />
               prakāmaṃ saṃpariṣvajya kiṃ na gacchasi nirvṛtim //
                <span class="ref">Bca_8.43</span></p>
            
            
            <p id="Bca_8.44">
               unnāmyamānaṃ yatnād yan nīyamānamadho hriyā <br />
               purā dṛṣṭamadṛṣṭaṃ vā mukhaṃ jālikayāvṛtam //
                <span class="ref">Bca_8.44</span></p>
            
            
            <p id="Bca_8.45">
               tanmukhaṃ tūtparikleśam asahadbhirivādhunā <br />
               gṛdhrairvyaktīkṛtaṃ paśya kimidānīṃ palāyase //
                <span class="ref">Bca_8.45</span></p>
            
            
            <p id="Bca_8.46">
               paracakṣurnipātebhyo 'pyāsīdyatparirakṣitam <br />
               tadadya bhakṣitaṃ yāvat kimīrṣyālo na rakṣasi //
                <span class="ref">Bca_8.46</span></p>
            
            
            <p id="Bca_8.47">
               māṃsocchrayamimaṃ dṛṣṭvā gṛdhrairanyaiśca bhakṣitam <br />
               āhāraḥ pūjyate 'nyeṣāṃ srakcandanavibhūṣaṇaiḥ //
                <span class="ref">Bca_8.47</span></p>
            
            
            <p id="Bca_8.48">
               niścalādapi te trāsaḥ kaṅkālādevamīkṣitāt <br />
               vetāḍeneva kenāpi cālyamānād bhayaṃ na kim //
                <span class="ref">Bca_8.48</span></p>
            
            
            <p id="Bca_8.49">
               ekasmādaśanādeṣāṃ lālāmedhyaṃ ca jāyate <br />
               tatrāmedhyamaniṣṭaṃ te lālāpānaṃ kathaṃ priyam //
                <span class="ref">Bca_8.49</span></p>
            
            
            <p id="Bca_8.50">
               tūlagarbhairmṛdusparśai ramante nopadhānakaiḥ <br />
               durgandhaṃ na sravantīti kāmino 'medhyamohitāḥ //
                <span class="ref">Bca_8.50</span></p>
            
            
            <p id="Bca_8.51">
               yatra cchanne 'pyayaṃ rāgas tadacchannaṃ kimapriyam <br />
               na cetprayojanaṃ tena kasmācchannaṃ vimṛdyate //
                <span class="ref">Bca_8.51</span></p>
            
            
            <p id="Bca_8.52">
               yadi te nāśucau rāgaḥ kasmādāliṅgase 'param <br />
               māṃsakardamasaṃliptaṃ snāyubaddhāsthipañjaram //
                <span class="ref">Bca_8.52</span></p>
            
            
            <p id="Bca_8.53">
               svameva bahvamedhyaṃ te tenaiva dhṛtimācara <br />
               amedhyabhastrāmaparāṃ gūthaghasmara vismara //
                <span class="ref">Bca_8.53</span></p>
            
            
            <p id="Bca_8.54">
               māṃsapriyo 'hamasyeti draṣṭuṃ spraṣṭuṃ ca vāñchasi <br />
               acetanaṃ svabhāvena māṃsaṃ tvaṃ kathamicchasi //
                <span class="ref">Bca_8.54</span></p>
            
            
            <p id="Bca_8.55">
               yadicchasi na taccittaṃ draṣṭuṃ spraṣṭuṃ ca śakyate <br />
               yacca śakyaṃ na tadvetti kiṃ tadāliṅgase mudhā //
                <span class="ref">Bca_8.55</span></p>
            
            
            <p id="Bca_8.56">
               nāmedhyamayamanyasya kāyaṃ vetsītyanadbhutam <br />
               svāmedhyamayameva tvaṃ taṃ nāvaiṣīti vismayaḥ //
                <span class="ref">Bca_8.56</span></p>
            
            
            <p id="Bca_8.57">
               vighanārkāṃśuvikacaṃ muktvā taruṇapaṅkajam <br />
               amedhyaśauṇḍacittasya kā ratirgūthapañjare //
                <span class="ref">Bca_8.57</span></p>
            
            
            <p id="Bca_8.58">
               mṛdādyamedhyaliptatvād yadi na spraṣṭumicchasi <br />
               yatastannirgataṃ kāyāt taṃ spraṣṭuṃ kathamicchasi //
                <span class="ref">Bca_8.58</span></p>
            
            
            <p id="Bca_8.59">
               yadi te nāśucau rāgaḥ kasmādāliṅgase param <br />
               amedhyakṣetrasaṃbhūtaṃ tadbījaṃ tena vardhitam //
                <span class="ref">Bca_8.59</span></p>
            
            
            <p id="Bca_8.60">
               amedhyabhavamalpatvān na vāñchasyaśuciṃ kṛmim <br />
               bahvamedhyamayaṃ kāyam amedhyajamapīcchasi //
                <span class="ref">Bca_8.60</span></p>
            
            
            <p id="Bca_8.61">
               na kevalamamedhyatvam ātmīyaṃ na jugupsasi <br />
               amedhyabhāṇḍānaparān gūthaghasmara vāñchasi //
                <span class="ref">Bca_8.61</span></p>
            
            
            <p id="Bca_8.62">
               karpūrādiṣu hṛdyeṣu śālyannavyañjaneṣu vā <br />
               mukhakṣiptavisṛṣṭeṣu bhūmirapyaśucirmatā //
                <span class="ref">Bca_8.62</span></p>
            
            
            <p id="Bca_8.63">
               yadi pratyakṣamapyetad amedhyaṃ nādhimucyase <br />
               śmaśāne patitān ghorān kāyān paśyāparānapi //
                <span class="ref">Bca_8.63</span></p>
            
            
            <p id="Bca_8.64">
               carmaṇyutpāṭite yasmād bhayamutpadyate mahat <br />
               kathaṃ jñātvāpi tatraiva punarutpadyate ratiḥ //
                <span class="ref">Bca_8.64</span></p>
            
            
            <p id="Bca_8.65">
               kāye nyasto 'pyasau gandhaś candanādeva nānyataḥ <br />
               anyadīyena gandhena kasmādanyatra rajyate //
                <span class="ref">Bca_8.65</span></p>
            
            
            <p id="Bca_8.66">
               yadi svabhāvadaurgandhyād rāgo nātra śivaṃ nanu <br />
               kimanartharucirlokas taṃ gandhenānulimpati //
                <span class="ref">Bca_8.66</span></p>
            
            
            <p id="Bca_8.67">
               kāyasyātra kimāyātaṃ sugandhi yadi candanam <br />
               anyadīyena gandhena kasmādanyatra rajyate //
                <span class="ref">Bca_8.67</span></p>
            
            
            <p id="Bca_8.68">
               yadi keśanakhairdīrghair dantaiḥ samalapāṇḍuraiḥ <br />
               malapaṅkadharo nagnaḥ kāyaḥ prakṛtibhīṣaṇaḥ //
                <span class="ref">Bca_8.68</span></p>
            
            
            <p id="Bca_8.69">
               sa kiṃ saṃskriyate yatnād ātmaghātāya śastravat <br />
               ātmavyāmohanodyuktair unmattairākulā mahī //
                <span class="ref">Bca_8.69</span></p>
            
            
            <p id="Bca_8.70">
               kaṅkālān katiciddṛṣṭvā śmaśāne kila te ghṛṇā <br />
               grāmaśmaśāne ramase calatkaṅkālasaṃkule //
                <span class="ref">Bca_8.70</span></p>
            
            
            <p id="Bca_8.71">
               evaṃ cāmedhyamapyetad vinā mūlyaṃ na labhyate <br />
               tadarthamarjanāyāso narakādiṣu ca vyathā //
                <span class="ref">Bca_8.71</span></p>
            
            
            <p id="Bca_8.72">
               śiśornārjanasāmarthyaṃ kenāsau yauvane sukhī <br />
               yātyarjanena tāruṇyaṃ vṛddhaḥ kāmaiḥ karoti kim //
                <span class="ref">Bca_8.72</span></p>
            
            
            <p id="Bca_8.73">
               keciddināntavyāpāraiḥ pariśrāntāḥ kukāminaḥ <br />
               gṛhamāgatya sāyāhne śerate sma mṛtā iva //
                <span class="ref">Bca_8.73</span></p>
            
            
            <p id="Bca_8.74">
               daṇḍayātrābhirapare pravāsakleśaduḥkhitāḥ <br />
               vatsarairapi nekṣante putradārāṃstadarthinaḥ //
                <span class="ref">Bca_8.74</span></p>
            
            
            <p id="Bca_8.75">
               yadarthamiva vikrīta ātmā kāmavimohitaiḥ <br />
               tanna prāptaṃ mudhaivāyur nītaṃ tu parakarmaṇā //
                <span class="ref">Bca_8.75</span></p>
            
            
            <p id="Bca_8.76">
               vikrītasvātmabhāvānāṃ sadā preṣaṇakāriṇām <br />
               prasūyante striyo 'nyeṣām aṭavīviṭapādiṣu //
                <span class="ref">Bca_8.76</span></p>
            
            
            <p id="Bca_8.77">
               raṇaṃ jīvitasaṃdehaṃ viśanti kila jīvitam <br />
               mānārthaṃ dāsatāṃ yānti mūḍhāḥ kāmaviḍambitāḥ //
                <span class="ref">Bca_8.77</span></p>
            
            
            <p id="Bca_8.78">
               chidyante kāminaḥ kecid anye śūlasamarpitāḥ <br />
               dṛśyante dahyamānāśca hanyamānāśca śaktibhiḥ //
                <span class="ref">Bca_8.78</span></p>
            
            
            <p id="Bca_8.79">
               arjanarakṣaṇanāśaviṣādair arthamanarthamanantamavaihi <br />
               vyagratayā dhanasaktamatīnāṃ nāvasaro bhavaduḥkhavimukteḥ //
                <span class="ref">Bca_8.79</span></p>
            
            
            <p id="Bca_8.80">
               evamādīnavo bhūyān alpāsvādastu kāminām <br />
               śakaṭaṃ vahato yadvat paśorghāsalavagrahaḥ //
                <span class="ref">Bca_8.80</span></p>
            
            
            <p id="Bca_8.81">
               tasyāsvādalavasyārthe yaḥ paśorapyadurlabhaḥ <br />
               hatā daivahateneyaṃ kṣaṇasaṃpatsudurlabhā //
                <span class="ref">Bca_8.81</span></p>
            
            
            <p id="Bca_8.82">
               avaśyaṃ ganturalpasya narakādiprapātinaḥ <br />
               kāyasyārthe kṛto yo 'yaṃ sarvakālaṃ pariśramaḥ //
                <span class="ref">Bca_8.82</span></p>
            
            
            <p id="Bca_8.83">
               tataḥ koṭiśatenāpi śramabhāgena buddhatā <br />
               caryāduḥkhānmahadduḥkhaṃ sā ca bodhirna kāminām //
                <span class="ref">Bca_8.83</span></p>
            
            
            <p id="Bca_8.84">
               na śastraṃ na viṣaṃ nāgnir na prapāto na vairiṇaḥ <br />
               kāmānāmupamāṃ yānti narakādivyathāsmṛteḥ //
                <span class="ref">Bca_8.84</span></p>
            
            
            <p id="Bca_8.85">
               evamudvijya kāmebhyo viveke janayedratim <br />
               kalahāyāsaśūnyāsu śāntāsu vanabhūmiṣu //
                <span class="ref">Bca_8.85</span></p>
            
            
            <p id="Bca_8.86">
               dhanyaiḥ śaśāṅkakaracandanaśītaleṣu ramyeṣu harmyavipuleṣu śilātaleṣu <br />
               niḥśabdasaumyavanamārutavījyamānaiḥ caṃkramyate parahitāya vicintyate ca //
                <span class="ref">Bca_8.86</span></p>
            
            
            <p id="Bca_8.87">
               vihṛtya yatra kvacidiṣṭakālaṃ śūnyālaye vṛkṣatale guhāsu <br />
               parigraharakṣaṇakhedamuktaḥ caratyapekṣāvirato yatheṣṭam //
                <span class="ref">Bca_8.87</span></p>
            
            
            <p id="Bca_8.88">
               svacchandacāryanilayaḥ pratibaddho na kasyacit <br />
               yatsaṃtoṣasukhaṃ bhuṅkte tadindrasyāpi durlabham //
                <span class="ref">Bca_8.88</span></p>
            
            
            <p id="Bca_8.89">
               evamādibhirākārair vivekaguṇabhāvanāt <br />
               upaśāntavitarkaḥ san bodhicittaṃ tu bhāvayet //
                <span class="ref">Bca_8.89</span></p>
            
            
            <p id="Bca_8.90">
               parātmasamatāmādau bhāvayedevamādarāt <br />
               samaduḥkhasukhāḥ sarve pālanīyā mayātmavat //
                <span class="ref">Bca_8.90</span></p>
            
            
            <p id="Bca_8.91">
               hastādibhedena bahuprakāraḥ kāyo yathaikaḥ paripālanīyaḥ <br />
               tathā jagadbhinnamabhinnaduḥkhasukhātmakaṃ sarvamidaṃ tathaiva //
                <span class="ref">Bca_8.91</span></p>
            
            
            <p id="Bca_8.92">
               yadyapyanyeṣu deheṣu madduḥkhaṃ na prabādhate <br />
               tathāpi tadduḥkhameva mamātmasnehaduḥsaham //
                <span class="ref">Bca_8.92</span></p>
            
            
            <p id="Bca_8.93">
               tathā yadyapyasaṃvedyam anyadduḥkhaṃ mayātmanā <br />
               tathāpi tasya tadduḥkham ātmasnehena duḥsaham //
                <span class="ref">Bca_8.93</span></p>
            
            
            <p id="Bca_8.94">
               mayānyaduḥkhaṃ hantavyaṃ duḥkhatvādātmaduḥkhavat <br />
               anugrāhyā mayānye 'pi sattvatvādātmasattvavat //
                <span class="ref">Bca_8.94</span></p>
            
            
            <p id="Bca_8.95">
               yadā mama pareṣāṃ ca tulyameva sukhaṃ priyam <br />
               tadātmanaḥ ko viśeṣo yenātraiva sukhodyamaḥ //
                <span class="ref">Bca_8.95</span></p>
            
            
            <p id="Bca_8.96">
               yadā mama pareṣāṃ ca bhayaṃ duḥkhaṃ ca na priyam <br />
               tadātmanaḥ ko viśeṣo yattaṃ rakṣāmi netaram //
                <span class="ref">Bca_8.96</span></p>
            
            
            <p id="Bca_8.97">
               tadduḥkhena na me bādhety ato yadi na rakṣyate <br />
               nāgāmikāyaduḥkhānme bādhā tatkena rakṣyate //
                <span class="ref">Bca_8.97</span></p>
            
            
            <p id="Bca_8.98">
               ahameva tadāpīti mithyeyaṃ pratikalpanā <br />
               anya eva mṛto yasmād anya eva prajāyate //
                <span class="ref">Bca_8.98</span></p>
            
            
            <p id="Bca_8.99">
               yadi yasyaiva yadduḥkhaṃ rakṣyaṃ tasyaiva tanmatam <br />
               pādaduḥkhaṃ na hastasya kasmāt tattena rakṣyate //
                <span class="ref">Bca_8.99</span></p>
            
            
            <p id="Bca_8.100">
               ayuktamapi cedetad ahaṃkārātpravartate <br />
               yadayuktaṃ nivartyaṃ tat svamanyacca yathābalam //
                <span class="ref">Bca_8.100</span></p>
            
            
            <p id="Bca_8.101">
               saṃtānaḥ samudāyaśca paṅktisenādivanmṛṣā <br />
               yasya duḥkhaṃ sa nāstyasmāt kasya tat svaṃ bhaviṣyati //
                <span class="ref">Bca_8.101</span></p>
            
            
            <p id="Bca_8.102">
               asvāmikāni duḥkhāni sarvāṇyevāviśeṣataḥ <br />
               duḥkhatvādeva vāryāṇi niyamastatra kiṃkṛtaḥ //
                <span class="ref">Bca_8.102</span></p>
            
            
            <p id="Bca_8.103">
               duḥkhaṃ kasmānnivāryaṃ cet sarveṣāmavivādataḥ <br />
               vāryaṃ cetsarvamapyevaṃ na cedātmani sarvavat //
                <span class="ref">Bca_8.103</span></p>
            
            
            <p id="Bca_8.104">
               kṛpayā bahu duḥkhaṃ cet kasmādutpadyate balāt <br />
               jagadduḥkhaṃ nirūpyedaṃ kṛpāduḥkhaṃ kathaṃ bahu //
                <span class="ref">Bca_8.104</span></p>
            
            
            <p id="Bca_8.105">
               bahūnāmekaduḥkhena yadi duḥkhaṃ vigacchati <br />
               utpādyameva tadduḥkhaṃ sadayena parātmanoḥ //
                <span class="ref">Bca_8.105</span></p>
            
            
            <p id="Bca_8.106">
               ataḥ supuṣpacandreṇa jānatāpi nṛpāpadam <br />
               ātmaduḥkhaṃ na nihataṃ bahūnāṃ duḥkhināṃ vyayāt //
                <span class="ref">Bca_8.106</span></p>
            
            
            <p id="Bca_8.107">
               evaṃ bhāvitasaṃtānāḥ paraduḥkhasamapriyāḥ <br />
               avīcimavagāhante haṃsāḥ padmavanaṃ yathā //
                <span class="ref">Bca_8.107</span></p>
            
            
            <p id="Bca_8.108">
               mucyamāneṣu sattveṣu ye te prāmodyasāgarāḥ <br />
               taireva nanu paryāptaṃ mokṣeṇārasikena kim //
                <span class="ref">Bca_8.108</span></p>
            
            
            <p id="Bca_8.109">
               ataḥ parārthaṃ kṛtvāpi na mado na ca vismayaḥ <br />
               na vipākaphalākāṅkṣā parārthaikāntatṛṣṇayā //
                <span class="ref">Bca_8.109</span></p>
            
            
            <p id="Bca_8.110">
               tasmādyathāntaśo 'varṇād ātmānaṃ gopayāmyaham <br />
               rakṣācittaṃ dayācittaṃ karomyevaṃ pareṣvapi //
                <span class="ref">Bca_8.110</span></p>
            
            
            <p id="Bca_8.111">
               abhyāsādanyadīyeṣu śukraśoṇitabinduṣu <br />
               bhavatyahamiti jñānam asatyapi hi vastuni //
                <span class="ref">Bca_8.111</span></p>
            
            
            <p id="Bca_8.112">
               tathākāyo 'nyadīyo 'pi kimātmeti na gṛhyate <br />
               paratvaṃ tu svakāyasya sthitameva na duṣkaram //
                <span class="ref">Bca_8.112</span></p>
            
            
            <p id="Bca_8.113">
               jñātvā sadoṣamātmānaṃ parānapi guṇodadhīn <br />
               ātmabhāvaparityāgaṃ parādānaṃ ca bhāvayet //
                <span class="ref">Bca_8.113</span></p>
            
            
            <p id="Bca_8.114">
               kāyasyāvayavatvena yathābhīṣṭāḥ karādayaḥ <br />
               jagato 'vayavatvena tathā kasmānna dehinaḥ //
                <span class="ref">Bca_8.114</span></p>
            
            
            <p id="Bca_8.115">
               yathātmabuddhirabhyāsāt svakāye 'smin nirātmake <br />
               pareṣvapi tathātmatvaṃ kimabhyāsānna jāyate //
                <span class="ref">Bca_8.115</span></p>
            
            
            <p id="Bca_8.116">
               evaṃ parārthaṃ kṛtvāpi na mado na ca vismayaḥ <br />
               ātmānaṃ bhojayitvaiva phalāśā na ca jāyate //
                <span class="ref">Bca_8.116</span></p>
            
            
            <p id="Bca_8.117">
               tasmādyathārtiśokāder ātmānaṃ goptumicchasi <br />
               rakṣācittaṃ dayācittaṃ jagatyabhyasyatāṃ tathā //
                <span class="ref">Bca_8.117</span></p>
            
            
            <p id="Bca_8.118">
               adhyatiṣṭhadatho nāthaḥ scanāmāpyavalokitaḥ <br />
               parṣacchāradyabhayamapy apanetuṃ janasya hi //
                <span class="ref">Bca_8.118</span></p>
            
            
            <p id="Bca_8.119">
               duṣkarānna nivarteta yasmādabhyāsaśaktitaḥ <br />
               yasyaiva śravaṇāttrāsas tenaiva na vinā ratiḥ //
                <span class="ref">Bca_8.119</span></p>
            
            
            <p id="Bca_8.120">
               ātmānaṃ ca parāṃścaiva yaḥ śīghraṃ trātumicchati <br />
               sa caretparamaṃ guhyaṃ parātmaparivartanam //
                <span class="ref">Bca_8.120</span></p>
            
            
            <p id="Bca_8.121">
               yasminnātmanyatisnehād alpādapi bhayādbhayam <br />
               na dviṣetkastamātmānaṃ śatruvadyo bhayāvahaḥ //
                <span class="ref">Bca_8.121</span></p>
            
            
            <p id="Bca_8.122">
               yo mandya kṣutpipāsādipratīkāracikīrṣayā <br />
               pakṣimatsyamṛgān hanti paripanthaṃ ca tiṣṭhati //
                <span class="ref">Bca_8.122</span></p>
            
            
            <p id="Bca_8.123">
               yo lābhasatkriyāhetoḥ pitarāvapi mārayet <br />
               ratnatrayasvamādadyād yenāvīcīndhano bhavet //
                <span class="ref">Bca_8.123</span></p>
            
            
            <p id="Bca_8.124">
               kaḥ paṇḍitastamātmānam icchedrakṣet prapūjayet <br />
               na paśyecchatruvaccainaṃ kaścainaṃ pratimānayet //
                <span class="ref">Bca_8.124</span></p>
            
            
            <p id="Bca_8.125">
               yadi dāsyāmi kiṃ bhokṣya ityātmārthe piśācatā <br />
               yadi bhokṣye kiṃ dadāmīti parārthe devarājatā //
                <span class="ref">Bca_8.125</span></p>
            
            
            <p id="Bca_8.126">
               ātmārthaṃ pīḍayitvānyaṃ narakādiṣu pacyate <br />
               ātmānaṃ pīḍayitvā tu parārthaṃ sarvasaṃpadaḥ //
                <span class="ref">Bca_8.126</span></p>
            
            
            <p id="Bca_8.127">
               durgatirnīcatā maurkhyaṃ yayaivātmonnatīcchayā <br />
               tāmevānyatra saṃkrāmya sugatiḥ satkṛtirmatiḥ //
                <span class="ref">Bca_8.127</span></p>
            
            
            <p id="Bca_8.128">
               ātmārthaṃ paramājñapya dāsatvādyanubhūyate <br />
               parārthaṃ tvenamājñapya svāmitvādyanubhūyate //
                <span class="ref">Bca_8.128</span></p>
            
            
            <p id="Bca_8.129">
               ye kecid duḥkhitā loke sarve te svasukhecchayā <br />
               ye kecit sukhitā loke sarve te 'nyasukhecchayā //
                <span class="ref">Bca_8.129</span></p>
            
            
            <p id="Bca_8.130">
               bahunā vā kimuktena dṛśyatāmidamantaram <br />
               svārthārthinaśca bālasya muneścānyārthakāriṇaḥ //
                <span class="ref">Bca_8.130</span></p>
            
            
            <p id="Bca_8.131">
               na nāma sādhyaṃ buddhatvaṃ saṃsāre 'pi kutaḥ sukham <br />
               svasukhasyānyaduḥkhena parivartamakurvataḥ //
                <span class="ref">Bca_8.131</span></p>
            
            
            <p id="Bca_8.132">
               āstāṃ tāvatparo loko dṛṣṭo 'pyartho na sidhyati <br />
               bhṛtyasyākurvataḥ karma svāmino 'dadato bhṛtim //
                <span class="ref">Bca_8.132</span></p>
            
            
            <p id="Bca_8.133">
               tyaktvānyo 'nyasukhotpādaṃ dṛṣṭādṛṣṭasukhotsavam <br />
               anyo 'nyaduḥkhanādghoraṃ duḥkhaṃ gṛhṇanti mohitāḥ //
                <span class="ref">Bca_8.133</span></p>
            
            
            <p id="Bca_8.134">
               upadravā ye ca bhavanti koke yāvanti duḥkhāni bhayāni caiva <br />
               sarvāṇi tānyātmaparigraheṇa tatkiṃ mamānena parigraheṇa //
                <span class="ref">Bca_8.134</span></p>
            
            
            <p id="Bca_8.135">
               ātmānamaparityajya duḥkhaṃ tyaktuṃ na śakyate <br />
               yathāgnimaparityajya dāhaṃ tyaktuṃ na śakyate //
                <span class="ref">Bca_8.135</span></p>
            
            
            <p id="Bca_8.136">
               tasmātsvaduḥkhaśāntyarthaṃ paraduḥkhaśamāya ca <br />
               dadāmyanyebhya ātmānaṃ parān gṛhṇāmi cātmavat //
                <span class="ref">Bca_8.136</span></p>
            
            
            <p id="Bca_8.137">
               anyasaṃbaddhamasmīti niścayaṃ kuru me manaḥ <br />
               sarvasattvārthamutsṛjya nānyaccintyaṃ tvayādhunā //
                <span class="ref">Bca_8.137</span></p>
            
            
            <p id="Bca_8.138">
               na yuktaṃ svārthadṛṣṭyādi tadīyaiścakṣurādibhiḥ <br />
               na yuktaṃ syandituṃ svārtham anyadīyaiḥ karādibhiḥ //
                <span class="ref">Bca_8.138</span></p>
            
            
            <p id="Bca_8.139">
               tena sattvaparo bhūtvā kāye 'sminyadyadīkṣase <br />
               tattadevāpahṛtyāsmāt parebhyo hitamācara //
                <span class="ref">Bca_8.139</span></p>
            
            
            <p id="Bca_8.140">
               hīnādiṣvātmatāṃ kṛtvā paratvamapi cātmani <br />
               bhāvayerṣyāṃ ca mānaṃ ca nirvikalpyena cetasā //
                <span class="ref">Bca_8.140</span></p>
            
            
            <p id="Bca_8.141">
               eṣa satkriyate nāhaṃ lābhī nāhamayaṃ yathā <br />
               stūyate 'yamahaṃ nindyo duḥkhito 'hamayaṃ sukhī //
                <span class="ref">Bca_8.141</span></p>
            
            
            <p id="Bca_8.142">
               ahaṃ karomi karmāṇi tiṣṭhatyeṣa tu susthitaḥ <br />
               ayaṃ kila mahā/lloke nīco 'haṃ kila nirguṇaḥ //
                <span class="ref">Bca_8.142</span></p>
            
            
            <p id="Bca_8.143">
               kiṃ nirguṇena kartavyaṃ sarvasyātmā guṇānvitaḥ <br />
               santi te yeṣvahaṃ nīcaḥ santi te yeṣvahaṃ varaḥ //
                <span class="ref">Bca_8.143</span></p>
            
            
            <p id="Bca_8.144">
               śīladṛṣṭivipattyādikleśaśaktyā na madvaśāt <br />
               cikitsyo 'haṃ yathāśakti pīḍāpyaṅgīkṛtā mayā //
                <span class="ref">Bca_8.144</span></p>
            
            
            <p id="Bca_8.145">
               athāhamacikitsyo 'sya kasmānmāmavamanyate <br />
               kiṃ mamaitadguṇaiḥ kṛtyam ātmā tu guṇavānayam //
                <span class="ref">Bca_8.145</span></p>
            
            
            <p id="Bca_8.146">
               durgativyāḍavaktrasthe-naivāsya karuṇā jane <br />
               aparān guṇamānena paṇḍitān vijigīṣate //
                <span class="ref">Bca_8.146</span></p>
            
            
            <p id="Bca_8.147">
               samamātmānamālokya yataḥ svādhikyavṛddhaye <br />
               kalahenāpi saṃsādhyaṃ lābhasatkāramātmanaḥ //
                <span class="ref">Bca_8.147</span></p>
            
            
            <p id="Bca_8.148">
               api sarvatra me loke bhaveyuḥ prakaṭāḥ guṇāḥ <br />
               api nāma guṇā ye 'sya na śroṣyantyapi kecana //
                <span class="ref">Bca_8.148</span></p>
            
            
            <p id="Bca_8.149">
               chādyerannapi me doṣāḥ syānme pūjāsya no bhavet <br />
               sulabdhā adya me lābhāḥ pūjito 'hamayaṃ na tu //
                <span class="ref">Bca_8.149</span></p>
            
            
            <p id="Bca_8.150">
               paśyāmo muditāstāvac cirādenaṃ khalīkṛtam <br />
               hāsyaṃ janasya sarvasya nindyamānamitastataḥ //
                <span class="ref">Bca_8.150</span></p>
            
            
            <p id="Bca_8.151">
               asyāpi hi varākasya spardhā kila mayā saha <br />
               kimasya śrutametāvat prajñārūpaṃ kulaṃ dhanam //
                <span class="ref">Bca_8.151</span></p>
            
            
            <p id="Bca_8.152">
               evamātmaguṇāñśrutvā kīrtyamānānitastataḥ <br />
               saṃjātapulako hṛṣṭaḥ paribhokṣye sukhotsavam //
                <span class="ref">Bca_8.152</span></p>
            
            
            <p id="Bca_8.153">
               yadyapyasya bhavellābho grāhyo 'smābhirasau balāt <br />
               datvāsmai yāpanāmātram asmatkarma karoti cet //
                <span class="ref">Bca_8.153</span></p>
            
            
            <p id="Bca_8.154">
               sukhācca cyāvanīyo 'yaṃ yojyo 'smadvyathayā sadā <br />
               anena śataśaḥ sarve saṃsāravyathitā vayam //
                <span class="ref">Bca_8.154</span></p>
            
            
            <p id="Bca_8.155">
               aprameyā gatāḥ kalpāḥ svārthaṃ jijñāsatastava <br />
               śrameṇa mahatānena duḥkhameva tvayārjitam //
                <span class="ref">Bca_8.155</span></p>
            
            
            <p id="Bca_8.156">
               madvijñaptyā tathātrāpi pravartasvāvicārataḥ <br />
               drakṣyasyetadguṇān paścād bhūtaṃ hi vacanaṃ muneḥ //
                <span class="ref">Bca_8.156</span></p>
            
            
            <p id="Bca_8.157">
               abhaviṣyadidaṃ karma kṛtaṃ pūrvaṃ yadi tvayā <br />
               bauddhaṃ saṃpatsukhaṃ muktvā nābhaviṣyadiyaṃ daśā //
                <span class="ref">Bca_8.157</span></p>
            
            
            <p id="Bca_8.158">
               tasmādyathānyadīyeṣu śukraśoṇitabinduṣu <br />
               cakartha tvamahaṃkāraṃ tathānyeṣvapi bhāvaya //
                <span class="ref">Bca_8.158</span></p>
            
            
            <p id="Bca_8.159">
               anyadīyaścaro bhūtvā kāye 'smin yadyadīkṣase <br />
               tattadevāpahṛtyarthaṃ parebhyo hitamācara //
                <span class="ref">Bca_8.159</span></p>
            
            
            <p id="Bca_8.160">
               ayaṃ susthaḥ paro duḥstho nīcairanyo 'yamuccakaiḥ <br />
               paraḥ karotyayaṃ neti kuruṣverṣyāṃ tvamātmani //
                <span class="ref">Bca_8.160</span></p>
            
            
            <p id="Bca_8.161">
               sukhācca cyāvayātmānaṃ paraduḥkhe niyojaya <br />
               kadāyaṃ kiṃ karotīti chalamasya nirūpaya //
                <span class="ref">Bca_8.161</span></p>
            
            
            <p id="Bca_8.162">
               anyenāpi kṛtaṃ doṣaṃ pātayāsyaiva mastake <br />
               alpamapyasya doṣaṃ ca prakāśaya mahāmuneḥ //
                <span class="ref">Bca_8.162</span></p>
            
            
            <p id="Bca_8.163">
               anyādhikayaśovādair yaśo 'sya malinīkuru <br />
               nikṛṣṭadāsavaccainaṃ sattvakāryeṣu vāhaya //
                <span class="ref">Bca_8.163</span></p>
            
            
            <p id="Bca_8.164">
               nāgantukaguṇāṃśena stutyo doṣamayo hyayam <br />
               yathā kaścinna jānīyād guṇamasya tathā kuru //
                <span class="ref">Bca_8.164</span></p>
            
            
            <p id="Bca_8.165">
               saṃkṣepād yadyadātmārthe pareṣvapakṛtaṃ tvayā <br />
               tattadātmani sattvārthe vyasanaṃ vinipātaya //
                <span class="ref">Bca_8.165</span></p>
            
            
            <p id="Bca_8.166">
               naivotsāho 'sya dātavyo yenāyaṃ mukharo bhavet <br />
               sthāpyo navabadhūvṛttau hrīto bhīto 'tha saṃvṛtaḥ //
                <span class="ref">Bca_8.166</span></p>
            
            
            <p id="Bca_8.167">
               evaṃ kuruṣva tiṣṭhaivaṃ na kartavyamidaṃ tvayā <br />
               evameṣaḥ vaśaḥ kāryo nigrāhyastadatikrame //
                <span class="ref">Bca_8.167</span></p>
            
            
            <p id="Bca_8.168">
               athaivamucyamāne 'pi cittaṃ nedaṃ kariṣyasi <br />
               tvāmeva nigrahīṣyāmi sarvadoṣāstadāśritāḥ //
                <span class="ref">Bca_8.168</span></p>
            
            
            <p id="Bca_8.169">
               kva yāsyasi mayā dṛṣṭaḥ sarvadarpānnihanmi te <br />
               anyo 'sau pūrvakaḥ kālas tvayā yatrāsmi nāśitaḥ //
                <span class="ref">Bca_8.169</span></p>
            
            
            <p id="Bca_8.170">
               adyāpyasti mama svārtha ityāśāṃ tyaja sāṃpratam <br />
               tvaṃ vikrīto mayānyeṣu bahukhedamacintayan //
                <span class="ref">Bca_8.170</span></p>
            
            
            <p id="Bca_8.171">
               tvāṃ sattveṣu na dāsyāmi yadi nāma pramādataḥ <br />
               tvaṃ māṃ narakapāleṣu pradāsyasi na saṃśayaḥ //
                <span class="ref">Bca_8.171</span></p>
            
            
            <p id="Bca_8.172">
               evaṃ cānekadhā datvā tvayāhaṃ vyathitaściram <br />
               nihanmi svārthaceṭaṃ tvāṃ tāni vairāṇyanusmaran //
                <span class="ref">Bca_8.172</span></p>
            
            
            <p id="Bca_8.173">
               na kartavyātmani prītir yadyātmaprītirasti te <br />
               yadyātmā rakṣitavyo 'yaṃ rakṣitavyo na yujyate //
                <span class="ref">Bca_8.173</span></p>
            
            
            <p id="Bca_8.174">
               yathā yathāsya kāyasya kriyate paripālanam <br />
               sukumārataro bhūtvā patatyeva tathā tathā //
                <span class="ref">Bca_8.174</span></p>
            
            
            <p id="Bca_8.175">
               asyaivaṃ patitasyāpi sarvāpīyaṃ vasundharā <br />
               nālaṃ pūrayituṃ vāñchāṃ tatko 'syecchāṃ kariṣyati //
                <span class="ref">Bca_8.175</span></p>
            
            
            <p id="Bca_8.176">
               aśakyamicchataḥ kleśa āśābhaṅgaśca jāyate <br />
               nirāśo yastu sarvatra tasya saṃpadajīrṇikā //
                <span class="ref">Bca_8.176</span></p>
            
            
            <p id="Bca_8.177">
               tasmānna prasaro deyaḥ kāyasyecchābhivṛddhaye <br />
               bhadrakaṃ nāma tadvastu yadiṣṭatvānna gṛhyate //
                <span class="ref">Bca_8.177</span></p>
            
            
            <p id="Bca_8.178">
               bhasmaniṣṭhāvasāno 'yaṃ niśceṣṭānyena cālyate <br />
               aśucipratimā ghorā kasmādatra mamāgrahaḥ //
                <span class="ref">Bca_8.178</span></p>
            
            
            <p id="Bca_8.179">
               kiṃ mamānena yantreṇa jīvinā vā mṛtena vā <br />
               loṣṭrādeḥ ko viśeṣo 'sya hāhaṃkāraṃ na naśyasi //
                <span class="ref">Bca_8.179</span></p>
            
            
            <p id="Bca_8.180">
               śarīrapakṣapātena vṛthā duḥkhamupārjyate <br />
               kimasya kāṣṭhatulyasya dveṣeṇānunayena vā //
                <span class="ref">Bca_8.180</span></p>
            
            
            <p id="Bca_8.181">
               mayā vā pālitasyaivaṃ gṛdhrādyairbhakṣitasya vā <br />
               na ca sneho na ca dveṣas tasmāt snehaṃ karomi kim //
                <span class="ref">Bca_8.181</span></p>
            
            
            <p id="Bca_8.182">
               roṣo yasya khalīkārāt toṣo yasya ca pūjayā <br />
               sa eva cenna jānāti śramaḥ kasya kṛtena me //
                <span class="ref">Bca_8.182</span></p>
            
            
            <p id="Bca_8.183">
               imaṃ ye kāyamicchanti te 'pi me suhṛdaḥ kila <br />
               sarve svakāyamicchanti te 'pi kasmānna me priyāḥ //
                <span class="ref">Bca_8.183</span></p>
            
            
            <p id="Bca_8.184">
               tasmānmayānapekṣeṇa kāyastyakto jagaddhite <br />
               ato 'yaṃ bahudoṣo 'pi dhāryate karmabhāṇḍavat //
                <span class="ref">Bca_8.184</span></p>
            
            
            <p id="Bca_8.185">
               tenālaṃ lokacaritaiḥ paṇḍitānanuyāmyaham <br />
               apramādakathāṃ smṛtvā styānamiddhaṃ nivārayan //
                <span class="ref">Bca_8.185</span></p>
            
            
            <p id="Bca_8.186">
               tasmādāvaraṇaṃ hantuṃ samādhānaṃ karomyaham <br />
               vimārgāccittamākṛṣya svālambananirantaram //
                <span class="ref">Bca_8.186</span></p>
            
            
            <p>bodhicaryāvatāre dhyānapāramitā aṣṭamaḥ paricchedaḥ ||</p>
            
            </div>
         
         <div id="d1e13773">
            
            <h3>Pariccheda 9</h3>
            
            
            <p id="Bca_9.1">
               imaṃ parikaraṃ sarvaṃ prajñārthaṃ hi munirjagau <br />
               tasmādutpādayet prajñāṃ duḥkhanivṛttikāṅkṣayā //
                <span class="ref">Bca_9.1</span></p>
            
            
            <p id="Bca_9.2">
               saṃvṛtiḥ paramārthaśca satyadvayamidaṃ mataṃ <br />
               buddheragocarastattvaṃ buddhiḥ saṃvṛtirucyate //
                <span class="ref">Bca_9.2</span></p>
            
            
            <p id="Bca_9.3">
               tatra loko dvidhā dṛṣṭo yogī prākṛtakastathā <br />
               tatra prākṛtako loko yogilokena bādhyate //
                <span class="ref">Bca_9.3</span></p>
            
            
            <p id="Bca_9.4">
               bādhyante dhīviśeṣeṇa yogino 'pyuttarottaraiḥ <br />
               dṛṣṭāntenobhayeṣṭena kāryārthamavicārataḥ //
                <span class="ref">Bca_9.4</span></p>
            
            
            <p id="Bca_9.5">
               lokena bhāvā dṛśyante kalpyante cāpi tattvataḥ <br />
               na tu māyāvadityatra vivādo yogilokayoḥ //
                <span class="ref">Bca_9.5</span></p>
            
            
            <p id="Bca_9.6">
               pratyakṣamapi rūpādi prasiddhyā na pramāṇataḥ <br />
               aśucyādiṣu śucyādiprasiddhiriva sā mṛṣā //
                <span class="ref">Bca_9.6</span></p>
            
            
            <p id="Bca_9.7">
               lokāvatāraṇārthaṃ ca bhāvā nāthena deśitāḥ <br />
               tattvataḥ kṣaṇikā naite saṃvṛtyā cedvirudhyate //
                <span class="ref">Bca_9.7</span></p>
            
            
            <p id="Bca_9.8">
               na doṣo yogisaṃvṛtyā lokātte tattvadarśinaḥ <br />
               anyathā lokabādhā syād aśucistrīnirūpaṇe //
                <span class="ref">Bca_9.8</span></p>
            
            
            <p id="Bca_9.9">
               māyopamājjināt puṇyaṃ sadbhāve 'pi kathaṃ yathā <br />
               yadi māyopamaḥ sattvaḥ kiṃ punarjāyate mṛtaḥ //
                <span class="ref">Bca_9.9</span></p>
            
            
            <p id="Bca_9.10">
               yāvatpratyayasāmagrī tāvanmāyāpi vartate <br />
               dīrghasaṃtānamātreṇa kathaṃ sattvo 'sti satyataḥ //
                <span class="ref">Bca_9.10</span></p>
            
            
            <p id="Bca_9.11">
               māyāpuruṣaghātādau cittābhāvānna pāpakaṃ <br />
               cittamāyāsamete tu pāpapuṇyasamudbhavaḥ //
                <span class="ref">Bca_9.11</span></p>
            
            
            <p id="Bca_9.12">
               mantrādīnāmasāmarthyān na māyācittasaṃbhavaḥ <br />
               sāpi nānāvidhā māyā nānāpratyayasaṃbhavā //
                <span class="ref">Bca_9.12</span></p>
            
            
            <p id="Bca_9.13">
               naikasya sarvasāmarthyaṃ pratyayasyāsti kutracit <br />
               nirvṛtaḥ paramārthena saṃvṛtyā yadi saṃsaret //
                <span class="ref">Bca_9.13</span></p>
            
            
            <p id="Bca_9.14">
               buddho 'pi saṃsaredevaṃ tataḥ kiṃ bodhicaryayā <br />
               pratyayānāmanucchede māyāpyucchidyate na hi //
                <span class="ref">Bca_9.14</span></p>
            
            
            <p id="Bca_9.15">
               pratyayānāṃ tu vicchedāt saṃvṛtyāpi na saṃbhavaḥ <br />
               yadā na bhrāntirapyasti māyā kenopalabhyate //
                <span class="ref">Bca_9.15</span></p>
            
            
            <p id="Bca_9.16">
               yadā māyaiva te nāsti tadā kimupalabhyate <br />
               cittasyaiva sa ākāro yadyapyanyo 'sti tattvataḥ //
                <span class="ref">Bca_9.16</span></p>
            
            
            <p id="Bca_9.17">
               cittameva yadā māyā tadā kiṃ kena dṛśyate <br />
               uktaṃ ca lokanāthena cittaṃ cittaṃ na paśyati //
                <span class="ref">Bca_9.17</span></p>
            
            
            <p id="Bca_9.18">
               na cchinatti yathātmānam asidhārā tathā manaḥ <br />
               ātmabhāvaṃ yathā dīpaḥ saṃprakāśayatīti cet //
                <span class="ref">Bca_9.18</span></p>
            
            
            <p id="Bca_9.19">
               naiva prakāśyate dīpo yasmānna tamasāvṛtaḥ <br />
               na hi sphaṭikavannīlaṃ nīlatve 'nyamapekṣate //
                <span class="ref">Bca_9.19</span></p>
            
            
            <p id="Bca_9.20">
               tathā kiṃcit parāpekṣam anapekṣaṃ ca dṛśyate <br />
               anīlatve na tannīlaṃ kuryādātmānamātmanā //
                <span class="ref">Bca_9.20</span></p>
            
            
            <p id="Bca_9.21">
               nīlameva hi ko nīlaṃ kuryādātmānamātmanā <br />
               anīlatve na tannīlaṃ kuryādātmānamātmanā //
                <span class="ref">Bca_9.21</span></p>
            
            
            <p id="Bca_9.22">
               dīpaḥ prakāśata iti jñātvā jñānena kathyate <br />
               buddhiḥ prakāśata iti jñātvedaṃ kena kathyate //
                <span class="ref">Bca_9.22</span></p>
            
            
            <p id="Bca_9.23">
               prakāśā vāprakāśā vā yadā dṛṣṭā na kenacit <br />
               vandhyāduhitṛlīleva kathyamānāpi sā mudhā //
                <span class="ref">Bca_9.23</span></p>
            
            
            <p id="Bca_9.24">
               yadi nāsti svasaṃvittir vijñānaṃ smaryate katham <br />
               anyānubhūte saṃbandhāt smṛtirākhuviṣaṃ yathā //
                <span class="ref">Bca_9.24</span></p>
            
            
            <p id="Bca_9.25">
               pratyayāntarayuktasya darśanāt svaṃ prakāśate <br />
               siddhāñjanavidherdṛṣṭo ghaṭo naivāñjanaṃ bhavet //
                <span class="ref">Bca_9.25</span></p>
            
            
            <p id="Bca_9.26">
               yathā dṛṣṭaṃ śrutaṃ jñātaṃ naiveha pratiṣidhyate <br />
               satyataḥ kalpanā tvatra duḥkhaheturnivāryate //
                <span class="ref">Bca_9.26</span></p>
            
            
            <p id="Bca_9.27">
               cittādanyā na māyā cen nāpyananyeti kalpyate <br />
               vastu cet sā kathaṃ nānyān anyā cennāsti vastutaḥ //
                <span class="ref">Bca_9.27</span></p>
            
            
            <p id="Bca_9.28">
               asatyapi yathā māyā dṛśyā draṣṭṛ tathā manaḥ <br />
               vastvāśrayaścet saṃsāraḥ so 'nyathākāśavadbhavet //
                <span class="ref">Bca_9.28</span></p>
            
            
            <p id="Bca_9.29">
               vastvāśrayeṇābhāvasya kriyāvattvaṃ kathaṃ bhavet <br />
               asatsahāyamekaṃ hi cittamāpadyate tava //
                <span class="ref">Bca_9.29</span></p>
            
            
            <p id="Bca_9.30">
               grāhyamuktaṃ yadā cittaṃ tadā sarve tathāgatāḥ <br />
               evaṃ ca ko guṇo labdhaś cittamātre 'pi kalpite //
                <span class="ref">Bca_9.30</span></p>
            
            
            <p id="Bca_9.31">
               māyopamatve 'pi jñāte kathaṃ kleśo nivartate <br />
               yadā māyāstriyāṃ rāgas tatkarturapi jāyate //
                <span class="ref">Bca_9.31</span></p>
            
            
            <p id="Bca_9.32">
               aprahīṇā hi tatkartur jñeyasaṃkleśavāsanā <br />
               taddṛṣṭikāle tasyāto durbalā śūnyavāsanā //
                <span class="ref">Bca_9.32</span></p>
            
            
            <p id="Bca_9.33">
               śūnyatāvāsanādhānād dhīyate bhāvavāsanā <br />
               kiṃcinnāstīti cābhyāsāt sāpi paścāt prahīyate //
                <span class="ref">Bca_9.33</span></p>
            
            
            <p id="Bca_9.34">
               yadā na labhyate bhāvo yo nāstīti prakalpyate <br />
               tadā nirāśrayo 'bhāvaḥ kathaṃ tiṣṭhenmateḥ puraḥ //
                <span class="ref">Bca_9.34</span></p>
            
            
            <p id="Bca_9.35">
               yadā na bhāvo nābhāvo mateḥ saṃtiṣṭhate puraḥ <br />
               tadānyagatyabhāvena nirālambā praśāmyate //
                <span class="ref">Bca_9.35</span></p>
            
            
            <p id="Bca_9.36">
               cintāmaṇiḥ kalpatarur yathecchāparipūraṇaḥ <br />
               vineyapraṇidhānābhyāṃ jinabimbaṃ tathekṣyate //
                <span class="ref">Bca_9.36</span></p>
            
            
            <p id="Bca_9.37">
               yathā gāruḍikaḥ stambhaṃ sādhayitvā vinaśyati <br />
               sa tasmiṃściranaṣṭe 'pi viṣādīnupaśāmayet //
                <span class="ref">Bca_9.37</span></p>
            
            
            <p id="Bca_9.38">
               bodhicaryānurūpyeṇa jinastambho 'pi sādhitaḥ <br />
               karoti sarvakāryāṇi bodhisattve 'pi nirvṛte //
                <span class="ref">Bca_9.38</span></p>
            
            
            <p id="Bca_9.39">
               acittake kṛtā pūjā kathaṃ phalavatī bhavet <br />
               tulyaiva paṭhyate yasmāt tiṣṭhato nirvṛtasya ca //
                <span class="ref">Bca_9.39</span></p>
            
            
            <p id="Bca_9.40">
               āgamācca phalaṃ tatra saṃvṛtyā tattvato 'pi vā <br />
               satyabuddhe kṛtā pūjā saphaleti kathaṃ yathā //
                <span class="ref">Bca_9.40</span></p>
            
            
            <p id="Bca_9.41">
               satyadarśanato muktiḥ śūnyatādarśanena kim <br />
               na vinānena mārgeṇa bodhirityāgamo yataḥ //
                <span class="ref">Bca_9.41</span></p>
            
            
            <p id="Bca_9.42">
               nanvasiddhaṃ mahāyānaṃ kathaṃ siddhastvadāgamaḥ <br />
               yasmādubhayasiddho 'sau na siddho 'sau tavāditaḥ //
                <span class="ref">Bca_9.42</span></p>
            
            
            <p id="Bca_9.43">
               yatpratyayā ca tatrāsthā mahāyāne 'pi tāṃ kuru <br />
               anyobhayeṣṭasatyatve vedāderapi satyatā //
                <span class="ref">Bca_9.43</span></p>
            
            
            <p id="Bca_9.44">
               savivādaṃ mahāyānam iti cedāgamaṃ tyaja <br />
               tīrthikaiḥ savivādatvāt svaiḥ paraiścāgamāntaram //
                <span class="ref">Bca_9.44</span></p>
            
            
            <p id="Bca_9.45">
               śāsanaṃ bhikṣutāmūlaṃ bhikṣutaiva ca duḥkhitā <br />
               sāvalambanacittānāṃ nirvāṇamapi duḥsthitam //
                <span class="ref">Bca_9.45</span></p>
            
            
            <p id="Bca_9.46">
               kleśaprahāṇānmuktiścet tadanantaramastu sā <br />
               dṛṣṭaṃ ca teṣu sāmarthyaṃ niḥkleśasyāpi karmaṇaḥ //
                <span class="ref">Bca_9.46</span></p>
            
            
            <p id="Bca_9.47">
               tṛṣṇā tāvadupādānaṃ nāsti cet saṃpradhāryate <br />
               kimakliṣṭāpi tṛṣṇaiṣāṃ nāsti saṃmohavat satī //
                <span class="ref">Bca_9.47</span></p>
            
            
            <p id="Bca_9.48">
               vedanāpratyayā tṛṣṇā vedanaiṣāṃ ca vidyate <br />
               sālambanena cittena sthātavyaṃ yatra tatra vā //
                <span class="ref">Bca_9.48</span></p>
            
            
            <p id="Bca_9.49">
               vinā śūnyatayā cittaṃ baddhamutpadyate punaḥ <br />
               yathāsaṃjñisamāpattau bhāvayettena śūnyatām //
                <span class="ref">Bca_9.49</span></p>
            
            
            <p id="Bca_9.50">
               yatsūtre 'vataredvākyaṃ taccedbuddhoktamiṣyate <br />
               mahāyānaṃ bhavatsūtraiḥ prāyastulyaṃ na kiṃ matam //
                <span class="ref">Bca_9.50</span></p>
            
            
            <p id="Bca_9.51">
               ekenāgamyamānena sakalaṃ yadi doṣavat <br />
               ekena sūtratulyena kiṃ na sarvaṃ jinoditam //
                <span class="ref">Bca_9.51</span></p>
            
            
            <p id="Bca_9.52">
               mahākāśyapamukhyaiśca yadvākyaṃ nāvagāhyate <br />
               tattvayānavabuddhatvād agrāhyaṃ kaḥ kariṣyati //
                <span class="ref">Bca_9.52</span></p>
            
            
            <p id="Bca_9.53">
               saktitrāsāttvanirmuktyā saṃsāre sidhyati sthitiḥ <br />
               mohena duḥkhināmarthe śūnyatāyā idaṃ phalam //
                <span class="ref">Bca_9.53</span></p>
            
            
            <p id="Bca_9.54">
               tadevaṃ śūnyatāpakṣe dūṣaṇaṃ nopapadyate <br />
               tasmānnirvicikitsena bhāvanīyaiva śūnyatā //
                <span class="ref">Bca_9.54</span></p>
            
            
            <p id="Bca_9.55">
               kleśajñeyāvṛtitamaḥ pratipakṣo hi śūnyatā <br />
               śīghraṃ sarvajñatākāmo na bhāvayati tāṃ katham //
                <span class="ref">Bca_9.55</span></p>
            
            
            <p id="Bca_9.56">
               yadduḥkhajananaṃ vastu trāsastasmāt prajāyatām <br />
               śūnyatā duḥkhaśamanī tataḥ kiṃ jāyate bhayam //
                <span class="ref">Bca_9.56</span></p>
            
            
            <p id="Bca_9.57">
               yatastato vāstu bhayaṃ yadyahaṃ nāma kiṃcana <br />
               ahameva na kiṃcicced bhayaṃ kasya bhaviṣyati //
                <span class="ref">Bca_9.57</span></p>
            
            
            <p id="Bca_9.58">
               dantakeśanakhā nāhaṃ nāsthi nāpyasmi śoṇitam <br />
               na śiṃghānaṃ na ca śleṣmā na pūyaṃ lasikāpi vā //
                <span class="ref">Bca_9.58</span></p>
            
            
            <p id="Bca_9.59">
               nāhaṃ vasā na ca svedo na medo 'ntrāṇi nāpyaham <br />
               na cāhamantranirguṇḍī gūthamūtramahaṃ na ca //
                <span class="ref">Bca_9.59</span></p>
            
            
            <p id="Bca_9.60">
               nāhaṃ māṃsaṃ na ca snāyur noṣmā vāyurahaṃ na ca <br />
               na ca chidrāṇyahaṃ nāpi ṣaḍvijñānāni sarvathā //
                <span class="ref">Bca_9.60</span></p>
            
            
            <p id="Bca_9.61">
               śabdajñānaṃ yadi tadā śabdo gṛhyeta sarvadā <br />
               jñeyaṃ vinā tu kiṃ vetti yena jñānaṃ nirucyate //
                <span class="ref">Bca_9.61</span></p>
            
            
            <p id="Bca_9.62">
               ajānānaṃ yadi jñānaṃ kāṣṭhaṃ jñānaṃ prasajyate <br />
               tenāsaṃnihitajñeyaṃ jñānaṃ nāstīti niścayaḥ //
                <span class="ref">Bca_9.62</span></p>
            
            
            <p id="Bca_9.63">
               tadeva rūpaṃ jānāti tadā kiṃ na śṛṇotyapi <br />
               śabdasyāsaṃnidhānāccet tatastajjñānamapyasat //
                <span class="ref">Bca_9.63</span></p>
            
            
            <p id="Bca_9.64">
               śabdagrahaṇarūpaṃ yat tadrūpagrahaṇaṃ katham <br />
               ekaḥ pitā ca putraśca kalpyate na tu tattvataḥ //
                <span class="ref">Bca_9.64</span></p>
            
            
            <p id="Bca_9.65">
               sattvaṃ rajastamo vāpi na putro na pitā yataḥ <br />
               śabdagrahaṇayuktastu svabhāvastasya nekṣyate //
                <span class="ref">Bca_9.65</span></p>
            
            
            <p id="Bca_9.66">
               tadevānyena rūpeṇa naṭavatso 'pyaśāśvataḥ <br />
               sa evānyasvabhāvaśced apūrveyaṃ tadekatā //
                <span class="ref">Bca_9.66</span></p>
            
            
            <p id="Bca_9.67">
               anyadrūpamasatyaṃ cen nijaṃ tadrūpamucyatām <br />
               jñānatā cettataḥ sarvapuṃsāmaikyaṃ prasajyate //
                <span class="ref">Bca_9.67</span></p>
            
            
            <p id="Bca_9.68">
               cetanācetane caikyaṃ tayoryenāstitā samā <br />
               viśeṣaśca yadā mithyā kaḥ sādṛśyāśrayastadā //
                <span class="ref">Bca_9.68</span></p>
            
            
            <p id="Bca_9.69">
               acetanaśca naivāham acaitanyātpaṭādivat <br />
               atha jñaścetanāyogād ajño naṣṭaḥ prasajyate //
                <span class="ref">Bca_9.69</span></p>
            
            
            <p id="Bca_9.70">
               athāvikṛta evātmā caitanyenāsya kiṃ kṛtam <br />
               ajñasya niṣkriyasyaivam ākāśasyātmatā matā //
                <span class="ref">Bca_9.70</span></p>
            
            
            <p id="Bca_9.71">
               na karmaphalasaṃbandho yuktaścedātmanā vinā <br />
               karma kṛtvā vinaṣṭe hi phalaṃ kasya bhaviṣyati //
                <span class="ref">Bca_9.71</span></p>
            
            
            <p id="Bca_9.72">
               dvayorapyāvayoḥ siddhe bhinnādhāre kriyāphale <br />
               nirvyāpāraśca tatrātmety atra vādo vṛthā nanu //
                <span class="ref">Bca_9.72</span></p>
            
            
            <p id="Bca_9.73">
               hetumān phalayogīti dṛśyate naiṣa saṃbhavaḥ <br />
               saṃtānasyaikyamāśritya kartā bhokteti deśitam //
                <span class="ref">Bca_9.73</span></p>
            
            
            <p id="Bca_9.74">
               atītānāgataṃ cittaṃ nāhaṃ taddhi na vidyate <br />
               athotpannamahaṃ cittaṃ naṣṭe 'sminnāstyahaṃ punaḥ //
                <span class="ref">Bca_9.74</span></p>
            
            
            <p id="Bca_9.75">
               yathaiva kadalīstambho na kaścid bhāgaśaḥ kṛtaḥ <br />
               tathāhamapyasadbhūto mṛgyamāṇo vicārataḥ //
                <span class="ref">Bca_9.75</span></p>
            
            
            <p id="Bca_9.76">
               yadi sattvo na vidyeta kasyopari kṛpeti cet <br />
               kāryārthamabhyupetena yo mohena prakalpitaḥ //
                <span class="ref">Bca_9.76</span></p>
            
            
            <p id="Bca_9.77">
               kāryaṃ kasya na cetsattvaḥ satyamīhā tu mohataḥ <br />
               duḥkhavyupaśamārthaṃ tu kāryamoho na vāryate //
                <span class="ref">Bca_9.77</span></p>
            
            
            <p id="Bca_9.78">
               duḥkhaheturahaṃkāra ātmamohāttu vardhate <br />
               tato 'pi na nivartyaścet varaṃ nairātmyabhāvanā //
                <span class="ref">Bca_9.78</span></p>
            
            
            <p id="Bca_9.79">
               kāyo na pādau na jaṅghā norū kāyaḥ kaṭirna ca <br />
               nodaraṃ nāpyayaṃ pṛṣṭhaṃ noro bāhū na cāpi saḥ //
                <span class="ref">Bca_9.79</span></p>
            
            
            <p id="Bca_9.80">
               na hastau nāpyayaṃ pārśvau na kakṣau nāṃsalakṣaṇaḥ <br />
               na grīvā na śiraḥ kāyaḥ kāyo 'tra kataraḥ punaḥ //
                <span class="ref">Bca_9.80</span></p>
            
            
            <p id="Bca_9.81">
               yadi sarveṣu kāyo 'tham ekadeśena vartate <br />
               aṃśā aṃśeṣu vartante sa ca kutra svayaṃ sthitaḥ //
                <span class="ref">Bca_9.81</span></p>
            
            
            <p id="Bca_9.82">
               sarvātmanā cetsarvatra sthitaḥ kāyaḥ karādiṣu <br />
               kāyāstāvanta eva syur yāvantaste karādayaḥ //
                <span class="ref">Bca_9.82</span></p>
            
            
            <p id="Bca_9.83">
               naivāntarna bahiḥ kāyaḥ kathaṃ kāyaḥ karādiṣu <br />
               karādibhyaḥ pṛthag nāsti kathaṃ nu khalu vidyate //
                <span class="ref">Bca_9.83</span></p>
            
            
            <p id="Bca_9.84">
               tannāsti kāyo mohāttu kāyabuddhiḥ karādiṣu <br />
               saṃniveśaviśeṣeṇa sthānau puruṣabuddhivat //
                <span class="ref">Bca_9.84</span></p>
            
            
            <p id="Bca_9.85">
               yāvatpratyayasāmagrī tāvatkāyaḥ pumāniva <br />
               evaṃ karādau sā yāvat tāvatkāyo 'tra dṛśyate //
                <span class="ref">Bca_9.85</span></p>
            
            
            <p id="Bca_9.86">
               evamaṅgulipuñjatvāt pādo 'pi kataro bhavet <br />
               so 'pi parvasamūhatvāt parvāpi svāṃśabhedataḥ //
                <span class="ref">Bca_9.86</span></p>
            
            
            <p id="Bca_9.87">
               aṃśā apyaṇubhedena so 'pyaṇurdigvibhāgataḥ <br />
               digvibhāgo niraṃśatvād ākāśaṃ tena nāstyaṇuḥ //
                <span class="ref">Bca_9.87</span></p>
            
            
            <p id="Bca_9.88">
               evaṃ svapnopame rūpe ko rajyeta vicārakaḥ <br />
               kāyaścaivaṃ yadā nāsti tadā kā strī pumāṃśca kaḥ //
                <span class="ref">Bca_9.88</span></p>
            
            
            <p id="Bca_9.89">
               yadyasti duḥkhaṃ tattvena prahṛṣṭān kiṃ na bādhate <br />
               śokādyārtāya mṛṣṭādi sukhaṃ cetkiṃ na rocate //
                <span class="ref">Bca_9.89</span></p>
            
            
            <p id="Bca_9.90">
               balīyasābhibhūtatvād yadi tannānubhūyate <br />
               vedanātvaṃ kathaṃ tasya yasya nānubhavātmatā //
                <span class="ref">Bca_9.90</span></p>
            
            
            <p id="Bca_9.91">
               asti sūkṣmatayā duḥkhaṃ sthaulyaṃ tasya hṛtaṃ nanu <br />
               tuṣṭimātrā'parā cetsyāt tasmātsāpyasya sūkṣmatā //
                <span class="ref">Bca_9.91</span></p>
            
            
            <p id="Bca_9.92">
               viruddhapratyayotpattau duḥkhasyānudayo yadi <br />
               kalpanābhiniveśo hi vedanetyāgataṃ nanu //
                <span class="ref">Bca_9.92</span></p>
            
            
            <p id="Bca_9.93">
               ata eva vicāro 'yaṃ pratipakṣo 'sya bhāvyate <br />
               vikalpakṣetrasaṃbhūtadhyānāhārā hi yoginaḥ //
                <span class="ref">Bca_9.93</span></p>
            
            
            <p id="Bca_9.94">
               sāntarāvindriyārthau cet saṃsargaḥ kuta etayoḥ <br />
               nirantaratve 'pyekatvaṃ kasya kenāstu saṃgatiḥ //
                <span class="ref">Bca_9.94</span></p>
            
            
            <p id="Bca_9.95">
               nāṇoraṇau praveśo 'sti nirākāśaḥ samaśca saḥ <br />
               apraveśe na miśratvam amiśratve na saṃgatiḥ //
                <span class="ref">Bca_9.95</span></p>
            
            
            <p id="Bca_9.96">
               niraṃśasya ca saṃsargaḥ kathaṃ nāmopapadyate <br />
               saṃsarge ca niraṃśatvaṃ yadi dṛṣṭaṃ nidarśaya //
                <span class="ref">Bca_9.96</span></p>
            
            
            <p id="Bca_9.97">
               vijñānasya tvamūrtasya saṃsargo naiva yujyate <br />
               samūhasyāpyavastutvād yathā pūrvaṃ vicāritam //
                <span class="ref">Bca_9.97</span></p>
            
            
            <p id="Bca_9.98">
               tadevaṃ sparśanābhāve vedanāsaṃbhavaḥ kutaḥ <br />
               kimarthamayamāyāsaḥ bādhā kasya kuto bhavet //
                <span class="ref">Bca_9.98</span></p>
            
            
            <p id="Bca_9.99">
               yadā na vedakaḥ kaścid vedanā ca na vidyate <br />
               tadāvasthāmimāṃ dṛṣṭvā tṛṣṇe kiṃ na vidīryase //
                <span class="ref">Bca_9.99</span></p>
            
            
            <p id="Bca_9.100">
               dṛśyate spṛśyate cāpi svapnamāyopamātmanā <br />
               cittena sahajātatvād vedanā tena nekṣyate //
                <span class="ref">Bca_9.100</span></p>
            
            
            <p id="Bca_9.101">
               pūrvaṃ paścācca jātena smaryate nānubhūyate <br />
               svātmānaṃ nānubhavati na cānyenānubhūyate //
                <span class="ref">Bca_9.101</span></p>
            
            
            <p id="Bca_9.102">
               na cāsti vedakaḥ kaścid vedanāto na tattvataḥ <br />
               nirātmake kalāpe 'smin ka eva bādhyate 'nayā //
                <span class="ref">Bca_9.102</span></p>
            
            
            <p id="Bca_9.103">
               nendriyeṣu na rūpādau nāntarāle manaḥ sthitam <br />
               nāpyantarna bahiścittam anyatrāpi na labhyate //
                <span class="ref">Bca_9.103</span></p>
            
            
            <p id="Bca_9.104">
               yanna kāye na cānyatra na miśraṃ na pṛthak kvacit <br />
               tanna kiṃcidataḥ sattvāḥ prakṛtyā parinirvṛtāḥ //
                <span class="ref">Bca_9.104</span></p>
            
            
            <p id="Bca_9.105">
               jñeyātpūrvaṃ yadi jñānaṃ kimālambyāsya saṃbhavaḥ <br />
               jñeyena saha cejjñānaṃ kimālambyāsya saṃbhavaḥ //
                <span class="ref">Bca_9.105</span></p>
            
            
            <p id="Bca_9.106">
               atha jñeyādbhavetpaścāt tadā jñānaṃ kuto bhavet <br />
               evaṃ ca sarvadharmāṇām utpattirnāvasīyate //
                <span class="ref">Bca_9.106</span></p>
            
            
            <p id="Bca_9.107">
               yadyevaṃ saṃvṛtirnāsti tataḥ satyadvayaṃ kutaḥ <br />
               atha sāpyanyasaṃvṛtyā syātsattvo nirvṛtaḥ kutaḥ //
                <span class="ref">Bca_9.107</span></p>
            
            
            <p id="Bca_9.108">
               paracittavikalpo 'sau svasaṃvṛtyā tu nāsti saḥ <br />
               sa paścānniyataḥ so 'sti na cennāstyeva saṃvṛtiḥ //
                <span class="ref">Bca_9.108</span></p>
            
            
            <p id="Bca_9.109">
               kalpanā kalpitaṃ ceti dvayamanyonyaniśritam <br />
               yathāprasiddhamāśritya vicāraḥ sarva ucyate //
                <span class="ref">Bca_9.109</span></p>
            
            
            <p id="Bca_9.110">
               vicāritena tu yadā vicāreṇa vicāryate <br />
               tadānavasthā tasyāpi vicārasya vicāraṇāt //
                <span class="ref">Bca_9.110</span></p>
            
            
            <p id="Bca_9.111">
               vicārite vicārye tu vicārasyāsti nāśrayaḥ <br />
               nirāśrayatvānnodeti tacca nirvāṇamucyate //
                <span class="ref">Bca_9.111</span></p>
            
            
            <p id="Bca_9.112">
               yasya tvetaddvayaṃ satyaṃ sa evātyantaduḥsthitaḥ <br />
               yadi jñānavaśādartho jñānāstitve tu kā gatiḥ //
                <span class="ref">Bca_9.112</span></p>
            
            
            <p id="Bca_9.113">
               atha jñeyavaśājjñānaṃ jñeyāstitve tu kā gatiḥ <br />
               athānyonyavaśātsattvam abhāvaḥ syāddvayorapi //
                <span class="ref">Bca_9.113</span></p>
            
            
            <p id="Bca_9.114">
               pitā cenna vinā putrāt kutaḥ putrasya saṃbhavaḥ <br />
               putrābhāve pitā nāsti tathā sattvaṃ tayordvayoḥ //
                <span class="ref">Bca_9.114</span></p>
            
            
            <p id="Bca_9.115">
               aṅkuro jāyate bījād bījaṃ tenaiva sūcyate <br />
               jñeyājjñānena jātena tatsattā kiṃ na gamyate //
                <span class="ref">Bca_9.115</span></p>
            
            
            <p id="Bca_9.116">
               aṅkurādanyato jñānād bījamastīti gamyate <br />
               jñānāstitvaṃ kuto jñātaṃ jñeyaṃ yattena gamyate //
                <span class="ref">Bca_9.116</span></p>
            
            
            <p id="Bca_9.117">
               lokaḥ pratyakṣatastāvat sarvaṃ hetumudīkṣate <br />
               padmanālādibhedo hi hetubhedena jāyate //
                <span class="ref">Bca_9.117</span></p>
            
            
            <p id="Bca_9.118">
               kiṃkṛto hetubhedaścet pūrvahetuprabhedataḥ <br />
               kasmāccetphalado hetuḥ pūrvahetuprabhāvataḥ //
                <span class="ref">Bca_9.118</span></p>
            
            
            <p id="Bca_9.119">
               īśvaro jagato hetuḥ vada kastāvadīśvaraḥ <br />
               bhūtāni cedbhavatvevaṃ nāmamātre 'pi kiṃ śramaḥ //
                <span class="ref">Bca_9.119</span></p>
            
            
            <p id="Bca_9.120">
               api tvaneke 'nityāśca niśceṣṭā na ca devatāḥ <br />
               laṅghyāścāśucayaścaiva kṣmādayo na sa īśvaraḥ //
                <span class="ref">Bca_9.120</span></p>
            
            
            <p id="Bca_9.121">
               nākāśamīśo 'ceṣṭatvāt nātmā pūrvaniṣedhataḥ <br />
               acintyasya ca kartṛtvam apyacintyaṃ kimucyate //
                <span class="ref">Bca_9.121</span></p>
            
            
            <p id="Bca_9.122">
               tena kiṃ sraṣṭumiṣṭaṃ ca ātmā cet nanvasau dhruvaḥ <br />
               kṣmādisvabhāva īśaśca jñānaṃ jñeyādanādi ca //
                <span class="ref">Bca_9.122</span></p>
            
            
            <p id="Bca_9.123">
               karmaṇaḥ sukhaduḥkhe ca vada kiṃ tena virmitam <br />
               hetorādirna cedasti phalasyādiḥ kuto bhavet //
                <span class="ref">Bca_9.123</span></p>
            
            
            <p id="Bca_9.124">
               kasmātsadā na kurute na hi so 'nyamapekṣate <br />
               tenākṛto 'nyo nāstyeva tenāsau kimapekṣatām //
                <span class="ref">Bca_9.124</span></p>
            
            
            <p id="Bca_9.125">
               apekṣate cetsāmagrīṃ heturna punarīśvaraḥ <br />
               nākartumīśaḥ sāmagryāṃ na kartuṃ tadabhāvataḥ //
                <span class="ref">Bca_9.125</span></p>
            
            
            <p id="Bca_9.126">
               karotyanicchannīśaścet parāyattaḥ prasajyate <br />
               icchannapīcchāyattaḥ syāt kurvataḥ kuta īśatā //
                <span class="ref">Bca_9.126</span></p>
            
            
            <p id="Bca_9.127">
               ye 'pi nityānaṇūnāhus te 'pi pūrvaṃ nivāritāḥ <br />
               sāṃkhyāḥ pradhānamicchanti nityaṃ lokasya kāraṇam //
                <span class="ref">Bca_9.127</span></p>
            
            
            <p id="Bca_9.128">
               sattvaṃ rajastamaśceti guṇā aviṣamasthitāḥ <br />
               pradhānamiti kathyante viṣamairjagaducyate //
                <span class="ref">Bca_9.128</span></p>
            
            
            <p id="Bca_9.129">
               ekasya trisvabhāvatvam ayuktaṃ tena nāsti tat <br />
               evaṃ guṇā na vidyante pratyekaṃ te 'pi hi tridhā //
                <span class="ref">Bca_9.129</span></p>
            
            
            <p id="Bca_9.130">
               guṇābhāve ca śabdāder astitvamatidūrataḥ <br />
               acetane ca vastrādau sukhāderapyasaṃbhavaḥ //
                <span class="ref">Bca_9.130</span></p>
            
            
            <p id="Bca_9.131">
               taddheturūpā bhāvāścen nanu bhāvā vicāritāḥ <br />
               sukhādyeva ca te hetuḥ na ca tasmātpaṭādayaḥ //
                <span class="ref">Bca_9.131</span></p>
            
            
            <p id="Bca_9.132">
               paṭādestu sukhādi syāt tadabhāvātsukhādyasat <br />
               sukhādīnāṃ ca nityatvaṃ kadācinnopalabhyate //
                <span class="ref">Bca_9.132</span></p>
            
            
            <p id="Bca_9.133">
               satyāmeva sukhavyaktau saṃvittiḥ kiṃ na gṛhyate <br />
               tadeva sūkṣmatāṃ yāti sthūlaṃ sūkṣmaṃ ca tatkatham //
                <span class="ref">Bca_9.133</span></p>
            
            
            <p id="Bca_9.134">
               sthaulyaṃ tyaktvā bhavetsūkṣmam anitye sthaulyasūkṣmate <br />
               sarvasya vastunastadvat kiṃ nānityatvamiṣyate //
                <span class="ref">Bca_9.134</span></p>
            
            
            <p id="Bca_9.135">
               na sthaulyaṃ cetsukhādanyat sukhasyānityatā sphuṭam <br />
               nāsadutpadyate kiṃcid asattvāditi cenmatam //
                <span class="ref">Bca_9.135</span></p>
            
            
            <p id="Bca_9.136">
               vyaktasyāsata utpattir akāmasyāpi te sthitā <br />
               annādo 'medhyabhakṣaḥ syāt phalaṃ hetau yadi sthitam //
                <span class="ref">Bca_9.136</span></p>
            
            
            <p id="Bca_9.137">
               paṭārgheṇaiva karpāsabījaṃ krītvā nivasyatām <br />
               mohāccennekṣate lokaḥ tattvajñasyāpi sā sthitiḥ //
                <span class="ref">Bca_9.137</span></p>
            
            
            <p id="Bca_9.138">
               lokasyāpi ca tajjñānam asti kasmānna paśyati <br />
               lokāpramāṇatāyāṃ cet vyaktadarśanamapyasat //
                <span class="ref">Bca_9.138</span></p>
            
            
            <p id="Bca_9.139">
               pramāṇamapramāṇaṃ cen nanu tatpramitaṃ mṛṣā <br />
               tattvataḥ śūnyatā tasmād bhāvānāṃ nopapadyate //
                <span class="ref">Bca_9.139</span></p>
            
            
            <p id="Bca_9.140">
               kalpitaṃ bhāvamaspṛṣṭvā tadabhāvo na gṛhyate <br />
               tasmādbhāvo mṛṣā yo hi tasyābhāvaḥ sphuṭaṃ mṛṣā //
                <span class="ref">Bca_9.140</span></p>
            
            
            <p id="Bca_9.141">
               tasmātsvapne sute naṣṭe sa nāstīti vikalpanā <br />
               tadbhāvakalpanotpādaṃ vibadhnāti mṛṣā ca sā //
                <span class="ref">Bca_9.141</span></p>
            
            
            <p id="Bca_9.142">
               tasmādevaṃ vicāreṇa nāsti kiṃcidahetutaḥ <br />
               na ca vyastasamasteṣu pratyayeṣu vyavasthitam //
                <span class="ref">Bca_9.142</span></p>
            
            
            <p id="Bca_9.143">
               anyato nāpi cāyātaṃ na tiṣṭhati na gacchati <br />
               māyātaḥ ko viśeṣo 'sya yanmūḍhaiḥ satyataḥ kṛtam //
                <span class="ref">Bca_9.143</span></p>
            
            
            <p id="Bca_9.144">
               māyayā nirmitaṃ yacca hetubhiryacca nirmitam <br />
               āyāti tatkutaḥ kutra yāti ceti nirūpyatām //
                <span class="ref">Bca_9.144</span></p>
            
            
            <p id="Bca_9.145">
               yadanyasaṃnidhānena dṛṣṭaṃ na tadabhāvataḥ <br />
               pratibimbasame tasmin kṛtrime satyatā katham //
                <span class="ref">Bca_9.145</span></p>
            
            
            <p id="Bca_9.146">
               vidyamānasya bhāvasya hetunā kiṃ prayojanam <br />
               athāpyavidyamāno 'sau hetunā kiṃ prayojanam //
                <span class="ref">Bca_9.146</span></p>
            
            
            <p id="Bca_9.147">
               nābhāvasya vikāro 'sti hetukoṭiśatairapi <br />
               tadavasthaḥ kathaṃ bhāvaḥ ko vānyo bhāvatāṃ gataḥ //
                <span class="ref">Bca_9.147</span></p>
            
            
            <p id="Bca_9.148">
               nābhāvakāle bhāvaścet kadā bhāvo bhaviṣyati <br />
               nājātena hi bhāvena so 'bhāvo 'pagamiṣyati //
                <span class="ref">Bca_9.148</span></p>
            
            
            <p id="Bca_9.149">
               na cānapagate 'bhāve bhāvāvasarasaṃbhavaḥ <br />
               bhāvaścābhāvatāṃ naiti dvisvabhāvaprasaṅgataḥ //
                <span class="ref">Bca_9.149</span></p>
            
            
            <p id="Bca_9.150">
               evaṃ ca na virodho 'sti na ca bhāvo 'sti sarvadā <br />
               ajātamaniruddhaṃ ca tasmātsarvamidaṃ jagat //
                <span class="ref">Bca_9.150</span></p>
            
            
            <p id="Bca_9.151">
               svapnopamāstu gatayo vicāre kadalīsamāḥ <br />
               nirvṛtānirvṛtānāṃ ca viśeṣo nāsti vastutaḥ //
                <span class="ref">Bca_9.151</span></p>
            
            
            <p id="Bca_9.152">
               evaṃ śūnyeṣu dharmeṣu kiṃ labdhaṃ kiṃ hṛtaṃ bhavet <br />
               satkṛtaḥ paribhūto vā kena kaḥ saṃbhaviṣyati //
                <span class="ref">Bca_9.152</span></p>
            
            
            <p id="Bca_9.153">
               kutaḥ sukhaṃ vā duḥkhaṃ vā kiṃ priyaṃ vā kimapriyam <br />
               kā tṛṣṇā kutra sā tṛṣṇā mṛgyamāṇā svabhāvataḥ //
                <span class="ref">Bca_9.153</span></p>
            
            
            <p id="Bca_9.154">
               vicāre jīvalokaḥ kaḥ ko nāmātra mariṣyati <br />
               ko bhaviṣyati ko bhūtaḥ ko bandhuḥ kasya kaḥ suhṛt //
                <span class="ref">Bca_9.154</span></p>
            
            
            <p id="Bca_9.155">
               sarvamākāśasaṃkāśaṃ parigṛhṇantu madvidhāḥ <br />
               prakupyanti prahṛṣyanti kalahotsavahetubhiḥ //
                <span class="ref">Bca_9.155</span></p>
            
            
            <p id="Bca_9.156">
               śokāyāsairviṣādaiśca mithaśchedanabhedanaiḥ <br />
               yāpayanti sukṛcchreṇa pāpairātmasukhecchavaḥ //
                <span class="ref">Bca_9.156</span></p>
            
            
            <p id="Bca_9.157">
               mṛtāḥ patantyapāyeṣu dīrghatīvravyatheṣu ca <br />
               āgatyāgatya sugatiṃ bhūtvā bhūtvā sukhocitāḥ //
                <span class="ref">Bca_9.157</span></p>
            
            
            <p id="Bca_9.158">
               bhave bahuprapātaśca tatra cāsattvamīdṛśam <br />
               tatrānyonyavirodhaśca na bhavettattvamīdṛśam //
                <span class="ref">Bca_9.158</span></p>
            
            
            <p id="Bca_9.159">
               tatra cānupamāstīvrā anantaduḥkhasāgarāḥ <br />
               tatraivamalpabalatā tatrāpyalpatvamāyuṣaḥ //
                <span class="ref">Bca_9.159</span></p>
            
            
            <p id="Bca_9.160">
               tatrāpi jīvitārogyavyāpāraiḥ kṣutklamaśramaiḥ <br />
               nidrayopadravairbālasaṃsargairniṣphalaistathā //
                <span class="ref">Bca_9.160</span></p>
            
            
            <p id="Bca_9.161">
               vṛthaivāyurvahatyāśu vivekastu sudurlabhaḥ <br />
               tatrāpyabhyastavikṣepanivāraṇagatiḥ kutaḥ //
                <span class="ref">Bca_9.161</span></p>
            
            
            <p id="Bca_9.162">
               tatrāpi māro yatate mahāpāyaprapātane <br />
               tatrāsanmārgabāhulyād vicikitsā ca durjayā //
                <span class="ref">Bca_9.162</span></p>
            
            
            <p id="Bca_9.163">
               punaśca kṣaṇadaurlamyaṃ buddhotpādo 'tidurlabhaḥ <br />
               kleśaugho durnivāraścety aho duḥkhaparamparā //
                <span class="ref">Bca_9.163</span></p>
            
            
            <p id="Bca_9.164">
               aho batātiśocyatvam eṣāṃ duḥkhaughavartinām <br />
               ye nekṣante svadauḥsthityam evamapyatiduḥsthitāḥ //
                <span class="ref">Bca_9.164</span></p>
            
            
            <p id="Bca_9.165">
               snātvā snātvā yathā kaścid viśedvahniṃ muhurmuhuḥ <br />
               svasausthityaṃ ca manyanta evamapyatiduḥsthitāḥ //
                <span class="ref">Bca_9.165</span></p>
            
            
            <p id="Bca_9.166">
               ajarāmaralīlānām evaṃ viharatāṃ satām <br />
               āyāsyantyāpado ghorāḥ kṛtvā maraṇamagrataḥ //
                <span class="ref">Bca_9.166</span></p>
            
            
            <p id="Bca_9.167">
               evaṃ duḥkhāgnitaptānāṃ śāntiṃ kuryāmahaṃ kadā <br />
               puṇyameghasamudbhūtaiḥ sukhopakaraṇaiḥ svakaiḥ //
                <span class="ref">Bca_9.167</span></p>
            
            
            <p id="Bca_9.168">
               kadopalambhadṛṣṭibhyo deśayiṣyāmi śūnyatām <br />
               saṃvṛtyānupalambhena puṇyasaṃbhāramādarāt //
                <span class="ref">Bca_9.168</span></p>
            
            
            <p>bodhicaryāvatāre prajñāpāramitā nāma navamaḥ paricchedaḥ |</p>
            
            </div>
         
         <div id="d1e16993">
            
            <h3>Pariccheda 10</h3>
            
            
            <p id="Bca_10.1">
               bodhicaryāvatāraṃ me yadvicintayataḥ śubham <br />
               tena sarvaṃ janāḥ santu bodhicaryā vibhūṣaṇāḥ //
                <span class="ref">Bca_10.1</span></p>
            
            
            <p id="Bca_10.2">
               sarvāsu dikṣu yāvantaḥ kāyacittavyathāturāḥ <br />
               te prāpnuvantu matpuṇyaiḥ sukhaprāmodyasāgarān //
                <span class="ref">Bca_10.2</span></p>
            
            
            <p id="Bca_10.3">
               āsaṃsāraṃ sukhajyānir mābhūtteṣāṃ kadācana <br />
               bodhisattvasukhaṃ prāptuṃ bhavatyavirataṃ jagat //
                <span class="ref">Bca_10.3</span></p>
            
            
            <p id="Bca_10.4">
               yāvanto nārakāḥ kecid vidyante lokadhātuṣu <br />
               sukhāvatī sukhāmodair modantāṃ teṣu dehinaḥ //
                <span class="ref">Bca_10.4</span></p>
            
            
            <p id="Bca_10.5">
               śītārtāḥ prāpnuvantūṣṇam uṣṇārtāḥ santu śītalāḥ <br />
               bodhisattvamahāmeghasaṃbhavairjalasāgaraiḥ //
                <span class="ref">Bca_10.5</span></p>
            
            
            <p id="Bca_10.6">
               asipatravanaṃ teṣāṃ syānnandanavanadyutiḥ <br />
               kūṭaśālmalīvṛkṣāśca jāyantāṃ kalpapādapāḥ //
                <span class="ref">Bca_10.6</span></p>
            
            
            <p id="Bca_10.7">
               dātyūhakāraṇḍavacakravākahaṃsādikolāhalaramyaśobhaiḥ <br />
               sarobhirudyāmasarojagandhair bhavantu hṛdyāḥ narakapradeśāḥ //
                <span class="ref">Bca_10.7</span></p>
            
            
            <p id="Bca_10.8">
               so 'ṅgārarāśirmaṇirāśirastu taptā ca bhūḥ sphāṭikakuṭṭimaṃ syāt <br />
               bhavantu saṃghātamahīdharāśca pūjāvimānāḥ sugataprapūrṇāḥ //
                <span class="ref">Bca_10.8</span></p>
            
            
            <p id="Bca_10.9">
               aṅgārataptopalaśastravṛṣṭir adyaprabhṛtyastu ca puṣpavṛṣṭiḥ <br />
               tacchastrayuddhaṃ ca paraspareṇa kīḍārthamadyāstu ca puṣpayuddham //
                <span class="ref">Bca_10.9</span></p>
            
            
            <p id="Bca_10.10">
               patitasakalamāṃsāḥ kundavarṇāsthidehā dahanasamajalāyāṃ vaitaraṇyāṃ nimagnāḥ <br />
               mama kuśalabalena prāptadivyātmabhāvāḥ saha suravanitābhiḥ santu mandākinīsthāḥ //
                <span class="ref">Bca_10.10</span></p>
            
            
            <p id="Bca_10.11">
               trastāḥ paśyantvakasmādiha yamapuruṣāḥ kākagṛdhrāśca ghorāḥ dhvāntaṃ dhvastaṃ samantāt sukharatijananī kasya saumyā prabheyam <br />
               ityūrdhvaṃ prekṣamāṇā gaganatalagataṃ vajrapāṇiṃ jvalantaṃ dṛṣṭvā prāmodyavegād vyapagataduritā yāṃtu tenaiva sārdham //
                <span class="ref">Bca_10.11</span></p>
            
            
            <p id="Bca_10.12">
               patatu kamalavṛṣṭirgandhapānīyamiśrāc chamiti narakavahniṃ dṛśyate nāśayantī <br />
               kimidamiti sukhenāhlāditaṃ nāma kasmād bhavatu kamalapāṇerdarśanaṃ nārakāṇām //
                <span class="ref">Bca_10.12</span></p>
            
            
            <p id="Bca_10.13">
               āyātāyāta śīghraṃ bhayamapanayata bhrātaro jīvitāḥ smaḥ saṃprāpto 'smākameṣa jvaladabhayakaraḥ ko 'pi cīrī kumāraḥ <br />
               sarvaṃ yasyānubhāvād vyasanamapagataṃ prītivegāḥ pravṛttāḥ jātaṃ saṃbodhicittaṃ sakalajanaparitrāṇamātā dayā ca //
                <span class="ref">Bca_10.13</span></p>
            
            
            <p id="Bca_10.14">
               paśyantvenaṃ bhavantaḥ suraśatamukuṭairarcyamānāṅghripadmaṃ kāruṇyādārdradṛṣṭiṃ śirasi nipatitānekapuṣpaughavṛṣṭim <br />
               kūṭāgārairmanojñaiḥ stutimukharasurastrīsahastropagītair dṛṣṭvāgre mañjughoṣaṃ bhavatu kalakalaḥ sāṃprataṃ nārakāṇām //
                <span class="ref">Bca_10.14</span></p>
            
            
            <p id="Bca_10.15">
               iti matkuśalaiḥ samantabhadrapramukhānāvṛtabodhisattvameghān <br />
               sukhaśītasugandhavātavṛṣṭīn abhinandantu vilokya nārakāste //
                <span class="ref">Bca_10.15</span></p>
            
            
            <p id="Bca_10.16">
               śāmyantu vedanāstīvrā nārakāṇāṃ bhayāni ca <br />
               durgatibhyo vimucyantāṃ sarvadurgativāsinaḥ //
                <span class="ref">Bca_10.16</span></p>
            
            
            <p id="Bca_10.17">
               anyonyabhakṣaṇabhayaṃ tiraścāmapagacchatu <br />
               bhavantu sukhinaḥ pretā yathottarakurau narāḥ //
                <span class="ref">Bca_10.17</span></p>
            
            
            <p id="Bca_10.18*">
               saṃtarpyantāṃ pretāḥ snāpyantāṃ śītalā bhavantu sadā /<br />
               āryāvalokiteśvarakaragalitakṣīradhārābhiḥ //
                <span class="ref">Bca_10.18*</span></p>
            
            
            <p id="Bca_10.19">
               andhāḥ paśyantu rūpāṇi śṛṇvantu badhirāḥ sadā <br />
               garbhiṇyaśca prasūyantāṃ māyādevīva nirvyathāḥ //
                <span class="ref">Bca_10.19</span></p>
            
            
            <p id="Bca_10.20">
               vastrabhojanapānīyaṃ srakcandanavibhūṣaṇam <br />
               mano 'bhilaṣitaṃ sarvaṃ labhantāṃ hitasaṃhitam //
                <span class="ref">Bca_10.20</span></p>
            
            
            <p id="Bca_10.21">
               bhītāśca nirbhayāḥ santu śokārtāḥ prītilābhinaḥ <br />
               udvignāśca nirudvegā dhṛtimanto bhavantu ca //
                <span class="ref">Bca_10.21</span></p>
            
            
            <p id="Bca_10.22">
               ārogyaṃ rogiṇāmastu mucyantāṃ sarvabandhanāt <br />
               durbalā balinaḥ santu snigdhacittāḥ parasparam //
                <span class="ref">Bca_10.22</span></p>
            
            
            <p id="Bca_10.23">
               sarvā diśaḥ śivāḥ santu sarveṣāṃ pathivartinām <br />
               yena kāryeṇa gacchanti tadupāyena sidhyatu //
                <span class="ref">Bca_10.23</span></p>
            
            
            <p id="Bca_10.24">
               nauyānayātrārūḍhāśca santu siddhamanorathāḥ <br />
               kṣemeṇa kūlamāsādya ramantāṃ saha bandhubhiḥ //
                <span class="ref">Bca_10.24</span></p>
            
            
            <p id="Bca_10.25">
               kāntāronmārgapatitā labhantāṃ sārthasaṃhatim <br />
               aśrameṇa ca gacchantu cauravyāghrādinirbhayāḥ //
                <span class="ref">Bca_10.25</span></p>
            
            
            <p id="Bca_10.26">
               suptamattapramattānāṃ vyādhyāraṇyādisaṃkaṭe <br />
               anāthabālavṛddhānāṃ rakṣāṃ kurvantu devatāḥ //
                <span class="ref">Bca_10.26</span></p>
            
            
            <p id="Bca_10.27">
               sarvākṣaṇavinirmuktāḥ śraddhāprajñākṛpānvitāḥ <br />
               ākārācārasaṃpannāḥ santu jātismarāḥ sadā //
                <span class="ref">Bca_10.27</span></p>
            
            
            <p id="Bca_10.28">
               bhavantvakṣayakośāśca yāvad naganagañjavat <br />
               nirdvandvā nirupāyāstāḥ santu svādhīnavṛttayaḥ //
                <span class="ref">Bca_10.28</span></p>
            
            
            <p id="Bca_10.29">
               alpaujasaśca ye sattvās te bhavantu mahaujasaḥ <br />
               bhavantu rūpasaṃpannā ye virūpāstapasvinaḥ //
                <span class="ref">Bca_10.29</span></p>
            
            
            <p id="Bca_10.30">
               yāḥ kāścana striyo loke puruṣatvaṃ vrajantu tāḥ <br />
               prāpnuvantu ca tāṃ nīcā hatamānā bhavantu ca //
                <span class="ref">Bca_10.30</span></p>
            
            
            <p id="Bca_10.31">
               anena mama puṇyena sarvasattvā aśeṣataḥ <br />
               viramya sarvapāpebhyaḥ kurvantu kuśalaṃ sadā //
                <span class="ref">Bca_10.31</span></p>
            
            
            <p id="Bca_10.32">
               bodhicittāvirahitā bodhicaryāparāyaṇāḥ <br />
               buddhaiḥ parigṛhītāśca mārakarmavivarjitāḥ //
                <span class="ref">Bca_10.32</span></p>
            
            
            <p id="Bca_10.33">
               aprameyāyuṣaścaiva sarvasattvā bhavantu te <br />
               nityaṃ jīvantu sukhitā mṛtyuśabdo 'pi naśyatu //
                <span class="ref">Bca_10.33</span></p>
            
            
            <p id="Bca_10.34">
               ramyāḥ kalpadrumodyānaiḥ diśaḥ sarvā bhavantu ca <br />
               buddhabuddhātmajākīrṇā dharmadhvanimanoharaiḥ //
                <span class="ref">Bca_10.34</span></p>
            
            
            <p id="Bca_10.35">
               śarkarādivyapetā ca samā pāṇitalopamā <br />
               mṛdvī ca vaidūryamayī bhūmiḥ sarvatra tiṣṭhatu //
                <span class="ref">Bca_10.35</span></p>
            
            
            <p id="Bca_10.36">
               bodhisattvamahāparṣanmaṇḍalāni samantataḥ <br />
               niṣīdantu svaśobhāmir maṇḍayantu mahītalam //
                <span class="ref">Bca_10.36</span></p>
            
            
            <p id="Bca_10.37">
               pakṣibhyaḥ sarvavṛkṣebhyo raśmibhyo gaganādapi <br />
               dharmadhvaniraviśrāmaṃ śrūyatāṃ sarvadehibhiḥ //
                <span class="ref">Bca_10.37</span></p>
            
            
            <p id="Bca_10.38">
               buddhabuddhasutairnityaṃ labhantāṃ te samāgamam <br />
               pūjāmeghairanantaiśca pūjayantu jagadgurum //
                <span class="ref">Bca_10.38</span></p>
            
            
            <p id="Bca_10.39">
               devo varṣatu kālena śasyasaṃpattirastu ca <br />
               sphīto bhavatu lokaśca rājā bhavatu dhārmikaḥ //
                <span class="ref">Bca_10.39</span></p>
            
            
            <p id="Bca_10.40">
               śaktā bhavantu cauṣadhyo mantrāḥ siddhantu jāpinām <br />
               bhavantu karuṇāviṣṭā ḍākinīrākṣasādayaḥ //
                <span class="ref">Bca_10.40</span></p>
            
            
            <p id="Bca_10.41">
               mā kaścidduḥkhitaḥ sattvo mā pāpī mā ca rogitaḥ <br />
               mā hīnaḥ paribhūto vā mā bhūt kaścicca durmanāḥ //
                <span class="ref">Bca_10.41</span></p>
            
            
            <p id="Bca_10.42">
               pāṭhasvādhyāyakalilā vihārāḥ santu susthitāḥ <br />
               nityaṃ syāt saṃghasāmagrī saṃghakāryaṃ ca sidhyatu //
                <span class="ref">Bca_10.42</span></p>
            
            
            <p id="Bca_10.43">
               vivekalābhinaḥ santuḥ śikṣākāmāśca bhikṣavaḥ <br />
               karmaṇyacittā dhyāyantu sarvavikṣepavarjitāḥ //
                <span class="ref">Bca_10.43</span></p>
            
            
            <p id="Bca_10.44">
               lābhinyaḥ santu bhikṣuṇyaḥ kalahāyāsavarjitāḥ <br />
               bhavantvakhaṇḍaśīlāśca sarve pravrajitāstathā //
                <span class="ref">Bca_10.44</span></p>
            
            
            <p id="Bca_10.45">
               duḥśīlāḥ santu saṃvignāḥ pāpakṣayaratāḥ sadā <br />
               sugaterlābhinaḥ santu tatra cākhaṇḍitavratāḥ //
                <span class="ref">Bca_10.45</span></p>
            
            
            <p id="Bca_10.46">
               paṇḍitāḥ satkṛtāḥ santu lābhinaḥ paiṇḍapātikāḥ <br />
               bhavantu śuddhasaṃtānāḥ sarvadikkhyātakīrtayaḥ //
                <span class="ref">Bca_10.46</span></p>
            
            
            <p id="Bca_10.47">
               abhuktvāpāyikaṃ duḥkhaṃ vinā duskaracaryayā <br />
               divyenaikena kāyena jagadbuddhatvamāpnuyāt //
                <span class="ref">Bca_10.47</span></p>
            
            
            <p id="Bca_10.48">
               pūjyantāṃ sarvasaṃbuddhāḥ sarvasattvairanekadhā <br />
               acintyabauddhasaukhyena sukhinaḥ santu bhūyasā //
                <span class="ref">Bca_10.48</span></p>
            
            
            <p id="Bca_10.49">
               sidhyantu bodhisattvānāṃ jagadarthaṃ manorathāḥ <br />
               yaccintayanti te nāthās tat sattvānāṃ samṛdhyatu //
                <span class="ref">Bca_10.49</span></p>
            
            
            <p id="Bca_10.50">
               pratyekabuddhāḥ sukhino bhavantu śrāvakāstathā <br />
               devāsuranarairnityaṃ pūjyamānāḥ sagauravaiḥ //
                <span class="ref">Bca_10.50</span></p>
            
            
            <p id="Bca_10.51">
               jātismaratvaṃ pravrajyām ahaṃ ca prāpnuyāṃ sadā <br />
               yāvat pramuditāṃ bhūmiṃ mañjughoṣaparigrahāt //
                <span class="ref">Bca_10.51</span></p>
            
            
            <p id="Bca_10.52">
               yena tenāsanenāhaṃ yāpayeyaṃ balānvitaḥ <br />
               vivekavāsasāmagrīṃ prāpnuyāṃ sarvajātiṣu //
                <span class="ref">Bca_10.52</span></p>
            
            
            <p id="Bca_10.53">
               yadā ca draṣṭukāmaḥ syāṃ praṣṭukāmaśca kiṃcana <br />
               tameva nāthaṃ paśyeyaṃ mañjunāthamavighnataḥ //
                <span class="ref">Bca_10.53</span></p>
            
            
            <p id="Bca_10.54">
               daśadigvyomaparyantasarvasattvārthasādhane <br />
               yadācarati mañjuśrīḥ saiva caryā bhavenmama //
                <span class="ref">Bca_10.54</span></p>
            
            
            <p id="Bca_10.55">
               ākāśasya sthitiryāvad yāvacca jagataḥ sthitiḥ <br />
               tāvanmama sthitirbhūyāj jagadduḥkhāni nighnataḥ //
                <span class="ref">Bca_10.55</span></p>
            
            
            <p id="Bca_10.56">
               yatkiṃcijjagato duḥkhaṃ tat sarvaṃ mayi pacyatām <br />
               bodhisattvaśubhaiḥ sarvair jagat sukhitamastu ca //
                <span class="ref">Bca_10.56</span></p>
            
            
            <p id="Bca_10.57">
               jagadduḥkhaikabhaiṣajyaṃ sarvasaṃpat sukhākaram <br />
               lābhasatkārasahitaṃ ciraṃ tiṣṭhatu śāsanam //
                <span class="ref">Bca_10.57</span></p>
            
            
            <p id="Bca_10.58">
               mañjughoṣaṃ namasyāmi yat prasādānmatiḥ śubhe <br />
               kalyāṇamitraṃ vande 'haṃ yat prasādācca vardhata iti //
                <span class="ref">Bca_10.58</span></p>
            
            
            <p>bodhicaryāvatāre pariṇāmanā paricchedo daśamaḥ ||</p>
            </div>
         </div>
   </body>
</html>