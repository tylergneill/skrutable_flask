śriyaḥ pati śrīmati śāsituṃ jagajjagannivāso vasudevasadmani / vasan dadarśāvatarantamambarāddhiraṇyagarbhāṅgabhuvaṃ muniṃ hariḥ // 1.01	vaṃśastha [12: jtjr]
gataṃ tiraścīnamanūrusāradheḥ prasiddhamūrdhvajvalanaṃ havirbhujaḥ / patatyadho dhāma visāri sarvataḥ kimedatityākulamīkṣitaṃ janaiḥ // 1.02	vaṃśastha [12: jtjr]
cayastaviṣāmityavadhāritaṃ purā tataḥ śarīrīti vibhāvitākṛtim / vibhurvibhaktāvayavaṃ pumāniti kramādamuṃ nārada ityabodhi saḥ // 1.03	vaṃśastha [12: jtjr] (? 3 eva pādāḥ yuktāḥ)
navānadho 'dho bṛhataḥ payodharān samūḍhakarpūraparāgapāṇḍuram / kṣaṇaṃ kṣaṇotkṣiptagajendrakṛttinā sphuṭopamaṃ bhūtisitena śamghunā // 1.04	vaṃśastha [12: jtjr]
dadhānamambhoruhakesaradyutīrjaṭāḥ śaraccandra marīcirociṣam / vipākastuṅgāstuhinasthalīruho dharādarendraṃ vratatītatīriva // 1.05	vaṃśastha [12: jtjr] (? 3 eva pādāḥ yuktāḥ)
piśaṅgamauñjīyujamarjunacchaviṃ vasānameṇājinamañnadyuti / suvarmasūtrākalitādharāmbarāṃ viḍambayantaṃ śitivāsasastanum // 1.06	vaṃśastha [12: jtjr] (? 3 eva pādāḥ yuktāḥ)
vihaṅgarājāṅgaruhairivāyatairhiraṇmayorvīruhavallitatnubhiḥ / kṛtopavītaṃ himaśubhramuccakairghanaṃ ghanānte taṭitāṃ gaṇairiva // 1.07	vaṃśastha [12: jtjr]
nisargacitrojvalasūkṣmapakṣmaṇā lasadbisacchedasitāṅgasaṅginā / cakāsataṃ cārucamūrucarmaṇā kuthena nāgendramivendravāhanam // 1.08	vaṃśastha [12: jtjr]
ajasramāsphālitavallakīguṇakṣatojvalāṅguṣṭhanakhāṃśubhinnayā / puraḥ pravālairiva pūritārdhayā vibhāntamacchasphaṭikākṣamālayā // 1.09	vaṃśastha [12: jtjr]
raṇadbhirāghaṭṭanayā nabhasvataḥ pṛthagvibhinnaśrutimaṇḍalaiḥ svaraiḥ / sphuṭībhavadgrāmaviśeṣamūrcchanāmavekṣamāṇaṃ mahatīṃ muhurmuhuḥ // 1.10	vaṃśastha [12: jtjr]
nivartya so 'nuvrajataḥ kṛtānatīnatīndrayajñānanidhirnabhaḥ sadaḥ / samāsadatsāditadaityasaṃpadaḥ padaṃ mahendralāyacāru cakriṇaḥ // 1.11	vaṃśastha [12: jtjr] (? 3 eva pādāḥ yuktāḥ)
patatpataṅgapratimastaponidhiḥ puro 'sya yāvanna bhuvi vlīyata / girestaḍitvāniva tāvaduccakairjavena pīṭhādutiṣṭhadacyutaḥ // 1.12	upendravajrā [11: jtjgg] (? 2 eva pādāḥ yuktāḥ)
atha prayatnonnamitānatphaṇairdhṛte kathañcitphaṇināṃ gaṇairadhaḥ / nyadhāyiṣātāmabhi devakīsutaṃ sutena dhātuścaraṇau bhuvastale // 1.13	vaṃśastha [12: jtjr] (? 3 eva pādāḥ yuktāḥ)
tamarghyamarghyādikayādipuruṣaḥ saparyayā sādhu sa paryapūjayat / gṛhānupaituṃ praṇayādabhīpsavo bhavanti nāpuṇyakṛtāṃ manīṣiṇaḥ // 1.14	vaṃśastha [12: jtjr] (? 3 eva pādāḥ yuktāḥ)
na yāvadetāvudapaśyadutthitau janastuṣārāñjanaparvatāviva / svahastadatte munimāsane muniściraṃstāvadabhinyavīviśat // 1.15	vaṃśastha [12: jtjr] (? 3 eva pādāḥ yuktāḥ)
mahāmahānīlaśilārucaḥ puro niṣedivān kaṃsakṛṣaḥ sa viṣṭare / śritodayādrerabhisāyamuccakairacūcuraccandramaso 'bhirāmatām // 1.16	vaṃśastha [12: jtjr]
vidhāya tasyāpacitiṃ praseduṣaḥ prakāmamaprīyata yajvanāṃ priyaḥ / grahītumāryānparicaryayā muhurmahānubhāvā hi nitāntamarthinaḥ // 1.17	vaṃśastha [12: jtjr]
aśeṣatīrthopahṛtāḥ kamaṇḍalornidhāya pāṇāvṛṣīṇābhyudīritāḥ / aghaughavidhvaṃsavidhau paṭīyasīrnatena mūrdnā hariragrahīdāpaḥ // 1.18	upajāti jagatī: ajñātam [12: jttr], ajñātam [12: jtjm], vaṃśastha [12: jtjr] atha vā vaṃśastha [12: jtjr] (? 2 eva pādāḥ yuktāḥ)
sa kāñcane yatra muneranujñayā navāmbudaśayāmavapurnyavikṣata / jigāya jambūjanitaśriyaḥ śriyaṃ sumeruśṛṅgasya tadā tadāsanam // 1.19	vaṃśastha [12: jtjr] (? 3 eva pādāḥ yuktāḥ)
sa taptākārtasvarabhāsvarāmbaraḥ kaṭhoradhārādhipalāñchanacchaviḥ / vididyute bāḍavajātavedasaḥ śikhābhirāśliṣṭa ivāmbhasāṃ nidhiḥ // 1.20	vaṃśastha [12: jtjr] (? 3 eva pādāḥ yuktāḥ)
rathāṅgapāṇeḥ paṭalena rociṣāmṛṣitviṣaḥ saṃvalitā virejire / calatpalāśāntaragocarastarotuṣāramūrteriva naktamaṃśavaḥ // 1.21	vaṃśastha [12: jtjr]
praphullatāpicchanibhairabhīṣubhiḥ śubhaiśca saptacchadapāṃsupāṇḍubhiḥ / parampareṇa cchuritāmalacchavī tadekavarṇāviva tau babhūvatuḥ // 1.22	vaṃśastha [12: jtjr]
yugāntakālamatisaṃhṛtātmano jaganti yasyāṃ savikāsamāsata / tanau mamustatra na kaiṭabhadviṣastapodhanabhyāgamasaṃbhavā mudaḥ // 1.23	vaṃśastha [12: jtjr] (? 3 eva pādāḥ yuktāḥ)
nidādhadhāmānamivādhidīdhitiṃ mudāvikāsaṃ munimabhyupeyuṣī / vilocane bibhradadhiśritaśriṇī sa puṇḍarākākṣa iti sphuṭābhavat // 1.24	vaṃśastha [12: jtjr]
sitaṃsitimnā sutarāṃ munervapuḥ visāribhiḥ saudhamivātha lambhayan / dvijāvalivyājaniśākarāṃśubhiḥ śucismitāṃ vācamavocadacyutaḥ // 1.25	vaṃśastha [12: jtjr]
haratyaghaṃ saṃprati hetureṣyataḥ śubhasya pūrvācaritai kṛtarṃ śubhai / śarīrabhājāṃ bhavadīyadarśanaṃ vyanakti kālatritaye 'pi yogyatām // 1.26	vaṃśastha [12: jtjr] (? 3 eva pādāḥ yuktāḥ)
jagatparyāptasahasrabhānunā na yanniyantuṃ samabhāvi bhānunā / prasahya tejobhirasaṃkhyatāṃ gatair adastvayā nunnamanuttamaṃ tamaḥ // 1.27	vaṃśastha [12: jtjr] (? 3 eva pādāḥ yuktāḥ)
kṛtaḥ prajākṣemakṛtā prajāsṛjā supātranikṣenirākulātmanā / sadopayoge 'pi gurustvamakṣayo nidhiḥ śrutīnāṃ dhanasaṃpadāmiva // 1.28	vaṃśastha [12: jtjr] (? 3 eva pādāḥ yuktāḥ)
vilokanenaiva tavāmunā mune kṛtaḥ kṛtārthosmi nibarhitāṃhasā / tathāpiśuśrūṣurahaṃ garīyasīrgiro 'thavā śreyasi kena vā tṛpyate // 1.29	vaṃśastha [12: jtjr] (? 3 eva pādāḥ yuktāḥ)
gataspṛho 'pyāgamanaprayojanaṃ vadeti vaktuṃ vyavasīyate yayā / tanoti nastāmuditmagauravo gurustavaivāgama eva dhṛṣyatām // 1.30	vaṃśastha [12: jtjr] (? 3 eva pādāḥ yuktāḥ)
itibruvantaṃ uvāca sa vratī na vācyamitthaṃ puruṣottama tvayā / tvameva sākṣātkaraṇīya ityataḥ kimasti kāryaṃ guru yogināmapi // 1.31	vaṃśastha [12: jtjr] (? 3 eva pādāḥ yuktāḥ)
udīrṇarāgapratirodhakaṃ janairabhīkṣṇamakṣuṇṇatayātidurgamam / upeyuṣomokṣapathaṃ manasvinastvamagramūrtirnirapāyasaṃśrayā // 1.32	vaṃśastha [12: jtjr]
udāsitāraṃ nigrahītamānasairgṛhītamadhyātmadṛśā kathañcana / bahirvikaraṃ prakṛteḥ pṛthagviduḥ purātanaṃ tvāṃ puruṣaṃ purāvidaḥ // 1.33	upajāti jagatī: ajñātam [12: jmjr], vaṃśastha [12: jtjr], ajñātam [12: jjjr] atha vā vaṃśastha [12: jtjr] (? 2 eva pādāḥ yuktāḥ)
niveśayāmāsitha helayoddhṛtaṃ phaṇābhṛtāṃ chādanamekamokasaḥ / jagataikasthapatistvamuccakairahīśvarastambhaśiraḥsubhūtalam // 1.34	vaṃśastha [12: jtjr] (? 3 eva pādāḥ yuktāḥ)
ananyagurvāstava kena kevalaḥ purāṇamūrtemahimāvagamyate / manuṣyajanmāpi surāsurānguṇairbhavānbhavacchedakarai karotyadhaḥ // 1.35	vaṃśastha [12: jtjr]
laghūkariṣyannatibhārabhaṅgurāmamūṃ kila tvaṃ tridivādavātaraḥ / udūḍhalokatritayena sāṃprataṃ gururdharitrī kriyatetarāṃ tvayā // 1.36	vaṃśastha [12: jtjr]
nijojasojjāsayituṃ jagadrahāmupajihīthā na mahītale yadi / samāhitairapyanirūpitastataḥ padaṃ dṛśaḥ syāḥ katham īśa mādṛśām // 1.37	vaṃśastha [12: jtjr] (? 3 eva pādāḥ yuktāḥ)
upaplutaṃ pātumado madoddhataistvameva viśvaṃbhara viśvamīśiṣe / ṛte raveḥ kṣālayituṃ kṣameta kaḥ kṣapātamaskāṇḍamalīmasaṃ tamaḥ // 1.38	vaṃśastha [12: jtjr]
karoti kaṃsādimahībhṛtāṃ vadhājjano mṛgāṇāmiva yattava stavam / hare hiraṇyākṣapuraḥsarāsuradvipadviṣaḥ pratyuta sā tiraskriyā // 1.39	vaṃśastha [12: jtjr]
pravṛtta eva svayamujjhiśramaḥ krameṇa peṣṭuṃ bhuvanadvaṣāmasi / tathāpi vācālatayā yunakti māṃ mithastvadābhāṣaṇalolupaṃ manaḥ // 1.40	vaṃśastha [12: jtjr] (? 3 eva pādāḥ yuktāḥ)
tadindrasaṃdiṣṭamupendra yadvacaḥ kṣaṇaṃ mayā viśvajanīnamucyate / samastakāryeṣu gatena dhuryatāmahidviṣastadbhavatā niśamyatām // 1.41	vaṃśastha [12: jtjr]
abhūdabhūmi pratipakṣajanmanāṃ bhiyāṃ tanūjaspanadyutirditeḥ / yamindraśabdārthaniṣūdanaṃ harerharaṇyapūrvaṃ kaśipuṃ pracakṣate // 1.42	vaṃśastha [12: jtjr] (? 3 eva pādāḥ yuktāḥ)
samatsareṇāsura ityupeyuṣā cirāya nāmnaḥ prathamābhidheyatāṃ / bhayasyapūrvāvatarastarasvinā manastu yena dyusadāṃ nyadhīyata // 1.43	vaṃśastha [12: jtjr]
diśāmadhīśāṃścaturo yataḥ surānapāsya taṃ rāgāhṛtāḥ siṣevire / avāpurārabhya tataścalā iti pravādamuccairayaśaskaraṃ śriyaḥ // 1.44	vaṃśastha [12: jtjr] (? 3 eva pādāḥ yuktāḥ)
purāṇi durgāṇi niśātamāyudhaṃ balāni śūrāṇi ghanāścakañcukāḥ / svarūpaśobhaikaphalāni nākināṃ gaṇairyamāśaṅkya tadādi cakrire // 1.45	vaṃśastha [12: jtjr]
sa saṃcariṣṇu bhuvanāntareṣu yāṃ yadṛcchayāśiśriyādāśrayaḥ śriyaḥ / akāri tasyai mukuṭopalaskhalatkaraistrisandhyaṃ tridaśairdiśe namaḥ // 1.46	upajāti jagatī: ajñātam [12: jttr], ajñātam [12: jBjr], vaṃśastha [12: jtjr] atha vā vaṃśastha [12: jtjr] (? 2 eva pādāḥ yuktāḥ)
saṭācchaṭabhinnaghanena bibhratā nṛsiṃha saiṃhīmatanuṃ tanuṃ tvayā / sa mugdhakāntāstanasaṅgabhaṅgurairurovidāraṃ praticaskire nakhaiḥ // 1.47	vaṃśastha [12: jtjr] (? 3 eva pādāḥ yuktāḥ)
vinodamicchannatha darpajanmano raṇena kaṇḍvāstridaśai samaṃ punaḥ / sa rāvaṇo nāma nikāmabhīṣaṇaṃ babhūva rakṣaḥ kṣatarakṣaṇaṃ divaḥ // 1.48	vaṃśastha [12: jtjr]
prabhurbubhūṣurbhuvanatrayasya yaḥ śiro 'tirāgāddaśamaṃ cikartiṣuḥ / atarkayadvighnamiveṣṭasādhasaḥ prasādamicchāsaddṛśaṃ pinākinaḥ // 1.49	vaṃśastha [12: jtjr] (? 3 eva pādāḥ yuktāḥ)
samutkṣipanyaḥ pṛthivībhṛtāṃ varaṃ varapradānasya cakāra śūlinaḥ / trasattuṣārādrisutāsasaṃbhramasvayaṅgrahāśleṣasukhena niṣkrayam // 1.50	vaṃśastha [12: jtjr]
purīmavaskanda lunīhi nandanaṃ muṣāṇa ratnāni harāmarāṅganāḥ / vigṛhya cakre namucidviṣā balī ya itthamasvāsthyamahardivaṃ divaḥ // 1.51	vaṃśastha [12: jtjr]
salīlayātāni na bharturabhramorna citramuccaiśravasaḥ padakramam / anudrutaḥ saṃyati yena kevalaṃ balasya śatruḥ praśaśaṃsa śīghratām // 1.52	vaṃśastha [12: jtjr]
aśuknuvan soḍhumadhīralocanaḥ sahasraraśmeriva yasya darśanam / praviśya hemādriguhāgṛhāntaraṃ nināya bibhyaddivasāni kauśikaḥ // 1.53	vaṃśastha [12: jtjr]
bṛhacchalāniṣṭhurakaṇṭhaghaṭṭanāvikīrṇalolāgnikaṇaṃ suradviṣaḥ / jagatprabhoraprasihiṣṇu vaiṣṇavaṃ na cakramasyākramatādhikandharaṃ // 1.54	vaṃśastha [12: jtjr]
bibhinnaśaṅkhaḥ kaluṣībhavanmuhurmadena dantīva manuṣyadharmaṇaḥ / nirastaghāṃbhīryamapāstapuṣpakaṃ prakampayāmāsa na mānasaṃ na saḥ // 1.55	vaṃśastha [12: jtjr]
raṇeṣu tasya prahitāḥ pracetasā saroṣahuṅkāraparāṅmukhīkṛtāḥ / praharturevoragarājarajjavo javena kaṇṭhaṃ sabhayāḥ prapedire // 1.56	vaṃśastha [12: jtjr]
parebharturmahiṣo 'munā dhanurvidhātumutkhātaviṣāṇamaṇḍalaḥ / hṛte 'pibhāre mahatastrapābharāduvāha duḥkhena bhṛśānṛtaṃ śiraḥ // 1.57	vaṃśastha [12: jtjr] (? 3 eva pādāḥ yuktāḥ)
sṛpaśansaśaṅkaḥ samaye śucāvapi sthitaḥ karāgrairasamagrapātibhiḥ / aghagharmodakabindumauktikairalañcakārāsya vadhūrahaskaraḥ // 1.58	ajñātasamavṛtta [13: rysjg] (? 2 eva pādāḥ yuktāḥ)
kalāsamagreṇagṛhānamuñcatā manasvinīrutkayituṃ paṭīyasā / visāsinastasya vitanvatāratiṃ na narmasācivyamakārinendunā // 1.59	vaṃśastha [12: jtjr]
vidagdhalīlocitadantapatrikāvidhitsayā nūnamanena māninā / na jātu vaināyakamekamuddhṛtaṃ viṣāṇamadyāpi punaḥ prarohati // 1.60	vaṃśastha [12: jtjr]
niśāntanārīparidhānadhūnanasphuṭāgasāpyūruṣu lolacakṣuṣaḥ / priyeṇa tasyānaparādhabādhitāḥ prakampanenānucakampire surāḥ // 1.61	vaṃśastha [12: jtjr]
tiraskṛtastasya janābhibhāvinā muhurmahimnā mahasāṃ mahīyasāṃ / babhāra bāṣpairdvaguṇīkṛtaṃ tanutanūnapāddhūmamavitānamādhijaiḥ // 1.62	vaṃśastha [12: jtjr] (? 3 eva pādāḥ yuktāḥ)
parasyamarmavidhamujjhatāṃ nijaṃ dvijihvatādoṣamajihmagāmibhiḥ / tamiddhamārādhayituṃ sakarṇakaiḥ kulairna bheje phaṇināṃ bhujaṅgatā // 1.63	vaṃśastha [12: jtjr] (? 3 eva pādāḥ yuktāḥ)
tadīyamātaṅgaghaṭāvighaṭṭitaiḥ kaṭasthalaproṣitadānavāribhiḥ / gṛhītadikkairapunarnivartibhiścirāya yāthārthyamalambi diggajaiḥ // 1.64	vaṃśastha [12: jtjr]
abhīkṣṇamuṣṇairapi tasya soṣmaṇaḥ surendravandīśvasitānilairyathā / sacandanāmbhaḥkaṇakomalaistathā vapurjalārdrāpavanairna nirvabau // 1.65	vaṃśastha [12: jtjr]
tapena varṣāḥ śaradā himāgamo vasantalakṣmyā śiśiraḥ sametya ca / prasūnakḷptiṃ dadhataḥ sadartavaḥ purosya vāstavyakuṭumbitāṃ yayau // 1.66	vaṃśastha [12: jtjr]
amānavaṃ jātamajaṃ kule manoḥ prabhāvinaṃ bhāvinnamantamātmanaḥ / mumoca jānannapi jānakīṃ na yaḥ sadabhimānaikadhanā hi māninaḥ // 1.67	upajāti jagatī: ajñātam [12: ntjr], ajñātam [12: jmjr], vaṃśastha [12: jtjr] atha vā vaṃśastha [12: jtjr] (? 2 eva pādāḥ yuktāḥ)
smaratyado dāśarathirbhavānamuṃ vanāntādvanitāpahāriṇam / payodhimābaddhacalajjalābilaṃ vilaṅghyalaṅgāṃ nikaṣā haniṣyati // 1.68	vaṃśastha [12: jtjr] (? 3 eva pādāḥ yuktāḥ)
atopapattiṃ chalanāparo 'parāmavāpya śailūṣa ivaiṣa bhūmikāṃ / tirohitātmā śiśupālasaṃjñayā pratīyate saṃprati sāpyasaḥ paraiḥ // 1.69	vaṃśastha [12: jtjr]
sa bāla āsīdvapuṣā caturbhujo mukhena pūrṇendunibhastrilocanaḥ / yuvākarākrāntamahībhṛduccakairasaṃśayaṃ saṃprati tejasā raviḥ // 1.70	vaṃśastha [12: jtjr]
svayaṃ vidhātā suradaityarakṣasāmanugrahāvagrahayoryadṛcchayā / daśānanādīnabhirāddhadaivatāvitīrṇavīryātiśayān hasatyasau // 1.71	vaṃśastha [12: jtjr]
balāvalepādadhunāpipūrvavaprabāddhyate tena jagajjigīṣuṇā / satīva yoṣitprakṛtiḥ suniścalā pumāṃsaṃmabyeti bhavāntareṣvapi // 1.72	vaṃśastha [12: jtjr] (? 3 eva pādāḥ yuktāḥ)
tadenamullaṅghitaśāsanaṃ vidhervidhehi kīnāśaniketanātithim / śubhetarācāravipaktrimāpado vipādanīyā hi satāmasādhavaḥ // 1.73	vaṃśastha [12: jtjr]
hṛdayamavirodhodayadadūḍhadraḍhima dadhātu punaḥ purandarasya / ghanapulakapulomajākucāgradrutaparirambhanipīḍanakṣamatvam // 1.74	ajñātasamavṛtta [13: njjrl] (? 2 eva pādāḥ yuktāḥ)
omityuktavato 'tha śāṅgiṇā iti vyāhṛtya vācaṃ nabhastasminnutpatite puraḥ suramunāvindoḥ śriyaṃ bibhrati / śatruṇāmaniśa vināśapiśunaḥ kruddhasya caidyaṃ prati vyomni bhrakuṭicchalena vadane ketuśacakārāspadam // 1.75	upajāti atidhṛti: śārdūlavikrīḍitā [19: msjsttg], ajñātam [19: msjrttl], ajñātam [19: rnjsttl], ajñātam [19: tjByntg]
yiyakṣamāṇenāhūtaḥ pārthenātha dviṣanmuram / abhicaidyaṃ pratiṣṭhāsurāsītkāryadvayākulaḥ // 2.1	anuṣṭubh (1,2: ma-vipulā, 3,4: pathyā)
sārthamudhdhavasīribhyāmathāsāvasadatsadaḥ / gurukāvyānugāṃ bibhraccāndrīmabhinabhaḥ śriyam // 2.2	anuṣṭubh (1,2: pathyā, 3,4: pathyā)
jājvalyamānā jagataḥ śāntaye samupeyuṣī / vyadyotiṣṭasabhāvedyāmasau naraśikhitrayī // 2.3	anuṣṭubh (1,2: bha-vipulā, 3,4: pathyā)
ratnastambheṣu saṃkrāntapratimāste cakāśire / ekākino 'pi paritaḥ pauruṣeyavṛtā iva // 2.4	anuṣṭubh (1,2: pathyā, 3,4: na-vipulā)
adhyāsāmāsuruttuṅgahemapīṭhāni yānyamī / tairūhe keśārikrāntatrikūṭaśikhiropamā // 2.5	anuṣṭubh (1,2: pathyā, 3,4: asamīcīna)
gurudvayāya guruṇorubhayoratha kāryayoḥ / harivipratiṣedhaṃ tamamācacakṣe vicakṣaṇaḥ // 2.6	anuṣṭubh (1,2: na-vipulā, 3,4: asamīcīna)
dyotitāntaḥsabhaiḥ kundakuḍmalāgradataḥ smitaiḥ / snapitevābhavattasya śuddhavarṇā sarasvatī // 2.7	anuṣṭubh (1,2: pathyā, 3,4: pathyā)
bhavadgirāmavasarapradānāya vacāṃsi naḥ / pūrvaraṅgaḥ prasaṅgāya nāṭakīyasya vastunaḥ // 2.8	anuṣṭubh (1,2: na-vipulā, 3,4: pathyā)
karadīkṛtabhūpālo bhrātṛbhirjitvarairdiśām / vināpyasmadalaṃbhūṣṇurijyāyai tapasaḥ sutaḥ // 2.9	anuṣṭubh (1,2: pathyā, 3,4: pathyā)
uttiṣṭhamānastu paro nopekṣyaḥ patyamicchatā / samau hi śiṣṭairāmnātau vartsyantāvāmayaḥ sa ca // 2.10	anuṣṭubh (1,2: bha-vipulā, 3,4: ma-vipulā)
na dūye sātvatīsūnuryanmahyamaparādhyati / yattu dahyante lokamado duḥkhākarotimām // 2.11	anuṣṭubh (1,2: pathyā, 3,4: asamīcīna)
mama tāvanmatamidaṃ śrūyatāmaṅga vāmapi / jñātasāro 'pi khalvekaḥ saṃdigdhe kāryavastuni // 2.12	anuṣṭubh (1,2: na-vipulā, 3,4: pathyā)
yāvadarthapadāṃ vācamevamādāya mādhavaḥ / virarāma mahīyāṃsaḥ prakṛtyā mitabhāṣiṇaḥ // 2.13	anuṣṭubh (1,2: pathyā, 3,4: pathyā)
tataḥ sapatnāpanayasmaraṇānuśayasphurā / oṣṭhena rāmo rāmoṣṭhabimbacumbanacuñcunā // 2.14	anuṣṭubh (1,2: bha-vipulā, 3,4: ma-vipulā)
vivakṣitāmarthavidastatkṣaṇapratisaṃhṛtāṃ / prāpayanpavanavyādhergiramuttarapakṣatām // 2.15	anuṣṭubh (1,2: bha-vipulā, 3,4: pathyā)
ghūrṇayanmadirāsvādamadapāṭalitadyutī / revatīvadanocchiṣṭaparipūtapuṭe dṛśau // 2.16	anuṣṭubh (1,2: pathyā, 3,4: pathyā)
āśleṣalolupavadhūstanakārkaśyasākṣiṇīṃ / mlāpayannabhimānoṣṇairvanamālāṃ mukhānilaiḥ // 2.17	anuṣṭubh (1,2: na-vipulā, 3,4: pathyā)
dadhatsaṃndhyāruṇavyomasphurattārānukāriṇīḥ / dvaṣadveṣoparaktāṅgasaṅginīḥ svedavipruṣaḥ // 2.18	anuṣṭubh (1,2: pathyā, 3,4: pathyā)
prollasatkuṇaḍalaprotapadmarāgadalatviṣā / kṛṣṇottarāsaṅgarucaṃ vidadhaccautapallavīm // 2.19	anuṣṭubh (1,2: asamīcīna, 3,4: bha-vipulā)
kakudmikanyāvaktrāntarvāsalabdhādhivāsayā / mukhamodaṃ madirayā kṛtānuvyādhamudvaman // 2.20	anuṣṭubh (1,2: ma-vipulā, 3,4: na-vipulā)
jagādavadanachadmapadmaparyantapātinaḥ / nayanmadhulihaḥ śvaityamudagradaśanāṃśubhiḥ // 2.21	anuṣṭubh (1,2: asamīcīna, 3,4: pathyā)
yadvāsudevenādīnamanādīnavamīritam / vacasastasya sapadi kriyā kevalamuttaram // 2.22	anuṣṭubh (1,2: ma-vipulā, 3,4: na-vipulā)
naitallaghvapi bhūyasyā vaco vācātiśayyate / indhanaughadhagapyagnitviṣā nātyeti pūṣaṇam // 2.23	anuṣṭubh (1,2: pathyā, 3,4: pathyā)
saṃkṣiptasyāpyato 'syaiva vākyasyārthagarīyasaḥ / suvistaratarā vāco bhūṣyabhūtā bhavantu mo // 2.24	anuṣṭubh (1,2: pathyā, 3,4: pathyā)
virodhivacaso mūkānvagīśānapi kurvate / jaḍānapyanulomārthānpravācaḥ kṛtināṃ giraḥ // 2.25	anuṣṭubh (1,2: pathyā, 3,4: pathyā)
ṣaḍguṇāḥ śaktayastisraḥ siddhayodayāstrayaḥ / grandhānadhītya vyākartumiti durmedhaso 'pyalam // 2.26	anuṣṭubh (1,2: asamīcīna, 3,4: ma-vipulā)
anirloḍitakāryasya vāgjālaṃ vāgmino vṛthā / nimittādaparāddheṣordhānuṣkasyeva valgitam // 2.27	anuṣṭubh (1,2: pathyā, 3,4: pathyā)
sarvakāryaśarīreṣu muktvāṅgaskandapañcakam / saugatānāmivātmānyo nāsti mantro mahībhṛtām // 2.28	anuṣṭubh (1,2: pathyā, 3,4: pathyā)
mantro yodha ivādhīraḥ sarvāṅgaiḥ saṃvṛtairapi / ciraṃ na sthātuṃ parebhyo bhedaśaṅkayā // 2.29	anuṣṭubh (1,2: pathyā, 3,4: asamīcīna)
ātmodayaḥ parajyānirdvayaṃ nītiritīyati / tadūrīkṛtya kṛtibhirvācaspatyaṃ pratāyate // 2.30	anuṣṭubh (1,2: pathyā, 3,4: na-vipulā)
tṛptiyogaḥ pareṇāpimahimnā na mahātmanām / pūrṇaścandrodayākāṅkṣī dṛṣṭānato 'tra mahārṇavaḥ // 2.31	anuṣṭubh (1,2: pathyā, 3,4: asamīcīna)
saṃpadāsusthiraṃmanyo bhavati svalpayāpi yaḥ / kṛtakṛtyo vidhirmanye na vardhayanti tasya tām // 2.32	anuṣṭubh (1,2: pathyā, 3,4: asamīcīna)
śamūlaghātamaghnantaḥ parānnodyanti māninaḥ / pradhvaṃsitāndhatamasastatrodāharaṇaṃ raviḥ // 2.33	anuṣṭubh (1,2: pathyā, 3,4: na-vipulā)
vipakṣamamakhilīkṛtya pratiṣṭhā khalu durlabhā / anītvā paṅkatāṃ dhūlimudakaṃ nāvatiṣṭhate // 2.34	anuṣṭubh (1,2: asamīcīna, 3,4: pathyā)
dhriyateyāvadeko 'pi ripustāvatkutaḥ sukham / puraḥ klaśnāti somaṃ hi saiṃhikeyo 'suradruhām // 2.35	anuṣṭubh (1,2: pathyā, 3,4: pathyā)
sakhāgarīyān śatruśchakṛtrimastau hi kāryataḥ / syātāmamitrau mitreca sahajaprakṛtāvapi // 2.36	anuṣṭubh (1,2: ma-vipulā, 3,4: ma-vipulā)
upakartrariṇā saṃdhirna mitreṇāpakāriṇā / upakārāpakārau hi lakṣyaṃ lakṣamametayoḥ // 2.37	anuṣṭubh (1,2: pathyā, 3,4: pathyā)
tvayāviprakṛtaścaidyo rukmiṇīṃ haratāhare / baddhamūlasyamūlaṃ hi mahadvairataroḥ striyaḥ // 2.38	anuṣṭubh (1,2: pathyā, 3,4: pathyā)
tvayi bhaumaṃ gate jetumarautsītsa purīmimām / proṣitāryamaṇaṃ merorandhakārastaṭīmiva // 2.39	anuṣṭubh (1,2: pathyā, 3,4: pathyā)
ālāpyālamidaṃ babhroyatsa dārānapāharat / kathāpi khalu pāpānāmalamaśreyase yataḥ // 2.40	anuṣṭubh (1,2: pathyā, 3,4: pathyā)
virāddha evaṃ bhamatā virāddhā bahudhā ca naḥ / nirvatyate 'riḥ kriyayā sa śrutaśravasaḥ sutaḥ // 2.41	anuṣṭubh (1,2: bha-vipulā, 3,4: bha-vipulā)
vidhāyavairaṃ sāmarṣenare 'rau yaḥ udāsate / prakṣipyodarciṣaṃ kakṣe śerate te 'bhimārutam // 2.42	anuṣṭubh (1,2: ma-vipulā, 3,4: pathyā)
manāganabhyavṛtyā vā kāmaṃ kṣāmyatatu yaḥ kṣamī / krayāsamabhihāreṇa virādyantaṃ kṣameta kaḥ // 2.43	anuṣṭubh (1,2: asamīcīna, 3,4: pathyā)
anyadā bhūṣaṇaṃ puṃsaḥ kṣamā lajjeva yoṣitaḥ / parākramaḥ paribhave vaiyātyaṃ surateṣviva // 2.44	anuṣṭubh (1,2: pathyā, 3,4: na-vipulā)
mājīvanyaḥ parāvajñādukhadagdho 'pi jīvati / tasyājananirevāstu jananīkleśakāriṇaḥ // 2.45	anuṣṭubh (1,2: pathyā, 3,4: pathyā)
padāhataṃ yadutthāya mūrdhānamadhirohati / svasthādevavapamāne 'pi dehinastadvaraṃ rajaḥ // 2.46	anuṣṭubh (1,2: pathyā, 3,4: asamīcīna)
asaṃpādayataḥ kañcidarthaṃ jātikriyāguṇaiḥ / yadṛcchaśabdavatpuṃsaḥ saṃjñāyai janma kevalam // 2.47	anuṣṭubh (1,2: pathyā, 3,4: pathyā)
tuṅgatvamitarā nādrau nedaṃ sindhāvāgādhatā / alaṅghanīyatāheturubhayaṃ tanmanasvini // 2.48	anuṣṭubh (1,2: asamīcīna, 3,4: pathyā)
tulye 'parādhe svarbhānurbhānumantaṃ cireṇa yat / himāṃśumāśu grasate tanmradimnaḥ sphuṭaṃ phalam // 2.49	anuṣṭubh (1,2: ma-vipulā, 3,4: bha-vipulā)
svayaṃ praṇate 'lpe 'pi paravāyāvupeyuṣī / nidarśanamasārāṇāṃ laghurbahutṛṇaṃ naraḥ // 2.50	anuṣṭubh (1,2: asamīcīna, 3,4: pathyā)
tejasvimadhye tejasvī davīyānapi gaṇyate / pañcama pañcapasastapano jātavedasām // 2.51	anuṣṭubh (1,2: ma-vipulā, 3,4: asamīcīna)
akṛtvā helayā pādamuccairmūrdhasu vidvaṣām / kathaṅkāramanālambā kīrtidyāmadhirohati // 2.52	anuṣṭubh (1,2: pathyā, 3,4: pathyā)
aṅgādhiropitaścandramā mṛgalāñchanaḥ / keśarī niṣṭhurākṣiptamṛgayūtho mṛgādhipaḥ // 2.53	anuṣṭubh (1,2: asamīcīna, 3,4: pathyā)
caturthopāyasādhyetu ripau sāntvamapakriyā / svedyamāmajvaraṃ prājñaḥ ko 'mbhasā pariṣiñcati // 2.54	anuṣṭubh (1,2: pathyā, 3,4: pathyā)
sāmavādāḥ sakopasya tasya pratyuta dīpakāḥ / prataptasyeva sahasā sarpiṣastoyabindavaḥ // 2.55	anuṣṭubh (1,2: pathyā, 3,4: na-vipulā)
guṇānāmāyathātathyādarthaṃ viplāvayanti ye / amātyavyañjanārājñāṃ dūṣyāste śatrusaṃjñitāḥ // 2.56	anuṣṭubh (1,2: pathyā, 3,4: pathyā)
svaśaktyupacaye kecitparasya vyasane 'pare / yānamāhustadāsīnaṃ tvāmutthāpayati dvayam // 2.57	anuṣṭubh (1,2: pathyā, 3,4: pathyā)
lilaṅghayiṣato lokānalaṅghyānalaghīyasaḥ / yādavāmbhonidhīnrundhe veleva bhavataḥ kṣamā // 2.58	anuṣṭubh (1,2: pathyā, 3,4: pathyā)
vijayasvayi senāyāḥ sākṣimātre 'pādiśyatām / phalabhāji samīkṣyokte buddherbhoga ivātmani // 2.59	anuṣṭubh (1,2: asamīcīna, 3,4: pathyā)
hṛtehiḍimbaripuṇā rājñi dvaimāture yudhi / cirasya mittravyasani sudamo damaghoṣajaḥ // 2.60	anuṣṭubh (1,2: na-vipulā, 3,4: bha-vipulā)
nītirāpadi yadgamyaḥ parastanmānino hriye / vidhurvidhuntasyeva pūrṇastasyotsavāya saḥ // 2.61	anuṣṭubh (1,2: pathyā, 3,4: asamīcīna)
anyaducchṛṅghalaṃ satvamanyatchchāstraniyantritaṃ / sāmānādhikaraṇyaṃ hi tejastamirayoḥ kutaḥ // 2.62	anuṣṭubh (1,2: pathyā, 3,4: pathyā)
indraprasthagamastāvatkāri mā santu cedayaḥ / āsmākadantisānnidhyādvāmanībhūtabhūruhaḥ // 2.63	anuṣṭubh (1,2: pathyā, 3,4: pathyā)
niruddhavīvadhāsāraprasārā gā iva vrajam / uparundhantu dāśārhāḥ purīṃ māhiṣmatīṃ dviṣaḥ // 2.64	anuṣṭubh (1,2: pathyā, 3,4: pathyā)
yajatāṃ pāṇḍavaḥ svargamavatvindraspasvinaḥ / vayaṃ hanāma dviṣataḥ sarvaḥ svārthaṃ samīhate // 2.65	anuṣṭubh (1,2: asamīcīna, 3,4: bha-vipulā)
prāpyatāṃ vidyutāṃ saṃpadsaṃparkādarkarociṣām / śastraidviṣacchiraśchedaprocchalacchoṇitokṣitaiḥ // 2.66	anuṣṭubh (1,2: pathyā, 3,4: pathyā)
itisaṃrambhiṇo vāṇīrbalasyālekhyadevatāḥ / sabhābhittipratidhvanairbhayādanvavadanniva // 2.67	anuṣṭubh (1,2: pathyā, 3,4: asamīcīna)
niśamya tāḥ śeṣagavīramabhidhātumadhokṣajaḥ / śiṣyāya bṛhatāṃ pratyuḥ prastāvamadiśaddṛśā // 2.68	anuṣṭubh (1,2: asamīcīna, 3,4: pathyā)
bhāratīmāhitabharāmathānuddhatamuddhavaḥ / tathyāmutathyānujavajjagādāgre gadāgrajam // 2.69	anuṣṭubh (1,2: na-vipulā, 3,4: bha-vipulā)
saṃpratyasāṃprataṃ vaktumukte musalapāṇinā / nirdhāriter'the lekhenakhalūktvā khaluvācikam // 2.70	anuṣṭubh (1,2: pathyā, 3,4: ma-vipulā)
tathāpi yanmayyapi te gururityasti gauravam / tatprayojakakartṛtvamupaiti mama jalpataḥ // 2.71	anuṣṭubh (1,2: bha-vipulā, 3,4: pathyā)
varṇai katipayaireva grathitasya svarairiva / anantā vāṅmayasyāho geyasyeva vicitratā // 2.72	anuṣṭubh (1,2: pathyā, 3,4: pathyā)
bahvapi svecchayā kāmaṃ prakīrṇamabhidhīyate / anujjhitarthasaṃbandhaḥ prabandho durudāharaḥ // 2.73	anuṣṭubh (1,2: pathyā, 3,4: pathyā)
mradīyasīmapi ghanāmanalpaguṇakalpitām / prasārayanti kuśalāścitrāṃ vācaṃ paṭīmiva // 2.74	anuṣṭubh (1,2: na-vipulā, 3,4: na-vipulā)
viśeṣaviduṣaḥ śāstraṃ yattavodgrāhyate puraḥ / hetuḥ paricayasthairye vakturguṇanikaiva sā // 2.75	anuṣṭubh (1,2: pathyā, 3,4: pathyā)
pajñotsāhavataḥ svāmī yatetādhātumātmani / tau hi mūlamudeṣyantyā jigīṣorātmasaṃpadaḥ // 2.76	anuṣṭubh (1,2: pathyā, 3,4: pathyā)
sopadhānāṃ dhiyaṃ dhīrāḥ stheyasīṃ khaṭvayanti ye / tatrāniśaṃ niṣamṇṇāste jānate jātu na śramaṃm // 2.77	anuṣṭubh (1,2: pathyā, 3,4: pathyā)
spṛśanti śaravattīkṣṇastokamantarviśanti ca / bahuspṛśāpi sthūlena sthīyate bahiraśmavat // 2.78	anuṣṭubh (1,2: pathyā, 3,4: ma-vipulā)
ārabhante 'lpamevājñāḥ kāmaṃ vyagrā bhavanti ca / mahārambhāḥ kṛtadhiyastiṣṭhanti ca nirākulāḥ // 2.79	anuṣṭubh (1,2: pathyā, 3,4: na-vipulā)
upāyamasthitasyāpi naśyantyarthāḥ pramādyataḥ / hanti nopaśayastho 'pi śayālurmṛgayurmṛgān // 2.80	anuṣṭubh (1,2: pathyā, 3,4: pathyā)
udetumatyajannīhāṃ rājasu dvadaśasvapi / jigīṣureko dinakṛdādityeṣviva kalpate // 2.81	anuṣṭubh (1,2: pathyā, 3,4: bha-vipulā)
buddhiśastraḥ prakṛtyaṅgo ghanasaṃvṛtikañcukaḥ / cārekṣaṇo dūtamukhaḥ papuruṣaḥ ko 'pi pārthivaḥ // 2.82	anuṣṭubh (1,2: pathyā, 3,4: asamīcīna)
tejaḥ kṣamā vā naikāntaṃ kālajñasya mahīpateḥ / naikamojaḥ prasādo vā rasabhāvavidaḥ kaveḥ // 2.83	anuṣṭubh (1,2: ma-vipulā, 3,4: pathyā)
kṛtāpacāro 'pi parairanāviṣkṛtavikriyaḥ / asādhyaḥ kurute vā rasabhāvavidaḥ kaveḥ // 2.84	anuṣṭubh (1,2: bha-vipulā, 3,4: asamīcīna)
mṛduvyavahitaṃ tejo bhoktamarthānprakalpate / pradīpaḥ snehamādatte daśayābhyantarasthayā // 2.85	anuṣṭubh (1,2: pathyā, 3,4: pathyā)
nālambate naiṣṭhikatāṃ na niṣīdati pauruṣe / śabdārthau satkaviriva dvayaṃ vidvānapekṣate // 2.86	anuṣṭubh (1,2: bha-vipulā, 3,4: na-vipulā)
sthāyinor'the pravartante bhāvāḥ saṃcāriṇo yathā / rasasyaikasya bhūyāṃsastathā neturmahībhṛtaḥ // 2.87	anuṣṭubh (1,2: pathyā, 3,4: pathyā)
tantravāpavidā yogairmaṇḍalānyadhiṣṭhitā / sunigrahānarendreṇa phaṇīndrā iva śatravaḥ // 2.88	anuṣṭubh (1,2: asamīcīna, 3,4: pathyā)
karapraceyāmuttuṅgaḥ prabhuśaktiṃ pratīyasīm / prajñābalabṛhanmūlaḥ phalatyutsāhapādapaḥ // 2.89	anuṣṭubh (1,2: ma-vipulā, 3,4: pathyā)
alpatvātprabalatvādvaṃśasyevetare svarāḥ / vijīgīṣonṛpatayaḥ prayānti parivāratāṃ // 2.90	anuṣṭubh (1,2: asamīcīna, 3,4: na-vipulā)
apyanārabhamāṇasya vibhorutpāditāḥ paraiḥ / vrajanti guṇatāmarthāḥ śabdā iva vihāyasaḥ // 2.91	anuṣṭubh (1,2: pathyā, 3,4: pathyā)
yātavyapārṣṇigrāhādimālāyāmadhikadyutiḥ / ekārthatantuprotāyāṃ nāyako nāyakāyate // 2.92	anuṣṭubh (1,2: ma-vipulā, 3,4: ma-vipulā)
ṣāḍguṇyamupayuñjīta śaktyapekṣo rasāyanaṃ / bhavantyasyevamaṅgāni sthāsnūni balavanti ca // 2.93	anuṣṭubh (1,2: pathyā, 3,4: pathyā)
sthāne śamavatāṃ śaktyā vyāyāme vṛddhiraṅgināṃ / ayathābalamārambho nidānaṃ kṣayasaṃpadaḥ // 2.94	anuṣṭubh (1,2: pathyā, 3,4: pathyā)
tadīśitāraṃ cedināṃ bhavāṃstamavamaṃsta mā / nihantyarīnekapade ya udāttaḥ svarāniva // 2.95	anuṣṭubh (1,2: asamīcīna, 3,4: bha-vipulā)
mā vedi yadasāveko jetavyaścedirāḍiti / rājayakṣmeva rogāṇāṃ samūha sa mahībhṛtāṃ // 2.96	anuṣṭubh (1,2: pathyā, 3,4: pathyā)
saṃpāditaphalastena sapakṣaḥ parabhedanaḥ / kārmukeṇevaguṇinā bāṇaḥ saṃdhānameṣyati // 2.97	anuṣṭubh (1,2: pathyā, 3,4: na-vipulā)
ye cānye kālayavanaśālvarukmidrumādayaḥ / tamaḥsvabhāvaste/pyenaṃ pradoṣamanuyāyinaḥ // 2.98	anuṣṭubh (1,2: na-vipulā, 3,4: ma-vipulā)
upajāpaḥ kṛtastena tānākopavatastvayi / āśu dīpayitālpo 'pi sāgnīnedhānivānilaḥ // 2.99	anuṣṭubh (1,2: pathyā, 3,4: pathyā)
bṛhatsahāyaḥ kāryāntaṃ kṣodīyānapi gacchati / saṃbhūyāmbhodhimabhyeti mahānadyā nagāpagā // 2.100	anuṣṭubh (1,2: ma-vipulā, 3,4: pathyā)
tasya mitrāṇyamitrāste ye ca ye cobhaye nṛpāḥ / abiyuktaṃ tvayainaṃ te gantārastvāmataḥ pare // 2.101	anuṣṭubh (1,2: pathyā, 3,4: pathyā)
makhavighnāya sakalamitthamityutthāpya rājakam / hanta jātamajātāreḥ prathamena tvayāriṇā // 2.102	anuṣṭubh (1,2: asamīcīna, 3,4: pathyā)
saṃbhāvya tvāmatibharakṣamaskandhaṃ sabāndhavaḥ / sahāyamadhvaradhurāṃ dharmarājo vivakṣate // 2.103	anuṣṭubh (1,2: na-vipulā, 3,4: na-vipulā)
mahātmano 'nugṛhṇanti bhajamānānripūnapi / sapantīḥ prāpayantyabdhiṃ sindhavo naganimnagā // 2.104	anuṣṭubh (1,2: pathyā, 3,4: pathyā)
cirādapi balātkāro balinaḥ siddhaye 'riṣu / chandānuvṛttiduḥḥsādhyāḥ suhṛdo vimanīkṛtāḥ // 2.105	anuṣṭubh (1,2: pathyā, 3,4: pathyā)
manyase 'rivadhaḥ śreyānprītaye nākināmiti / puroḍāśabhujāmiṣṭamiṣṭaṃ kartumalantarāṃ // 2.106	anuṣṭubh (1,2: pathyā, 3,4: pathyā)
amṛtaṃ nāma yatsanto mantrajihveṣu juhvati / śobhaiva mandarakṣubdhakṣubhitāmbhodhivarṇanā // 2.107	anuṣṭubh (1,2: pathyā, 3,4: pathyā)
sahiṣye śatamāgāṃsi sūnosta iti yatvayā / pratīkṣyantatpratīkṣyāyai pitṛṣvasre pratiśrutam // 2.108	anuṣṭubh (1,2: pathyā, 3,4: pathyā)
tīkṣṇā nāruntudā buddhiḥ karma śāntaṃ pratāpavat / nopatāpi manaḥ soṣamavāgekā vāgminaḥ sataḥ // 2.109	upagīti (12, 15, 12, 15)
svayaṅkṛtaprasādasya tasyāhno bhānumāniva / samayāvadhimaprāpyaya nāntāyālaṃ bhavānapi // 2.110	anuṣṭubh (1,2: pathyā, 3,4: asamīcīna)
kṛtvā kṛtyavidastīrtheṣvantaḥ praṇidhayaḥ padam / vidāṃ kurvantu mahatastalaṃ vidviṣambhasaḥ // 2.111	anuṣṭubh (1,2: pathyā, 3,4: asamīcīna)
anutsūtrapadanyāsā sadvṛtti sannibandhanā / śabdavidyeva no bhāti rājanītiraspaśā // 2.112	ajñātasamavṛtta [7: rjg] (? 2 eva pādāḥ yuktāḥ)
ajñātadoṣairdeṣajñairuddūṣyobhayavetanaiḥ / bhedyāḥ śatrorabhivyaktaśāsanaiḥ sāmavāyikāḥ // 2.113	anuṣṭubh (1,2: ma-vipulā, 3,4: pathyā)
upeyivāṃsi kartāraḥ purīmājātaśatravīm / rājanyakānyupāyajñairekārthāni caraistava // 2.114	anuṣṭubh (1,2: pathyā, 3,4: pathyā)
saviśeṣaṃ sute pāṇḍorbhaktiṃ bhavati tanvati / vairāyitārastaralāḥ svayaṃ matsariṇastarale // 2.115	anuṣṭubh (1,2: pathyā, 3,4: asamīcīna)
ya ihātmavido vipakṣamadhye saha saṃvṛddhiyujo 'pi bhūbhujaḥ syuḥ / balipuṣṭakulādivānyapuṣṭaiḥ pṛthagasmādacireṇa bhāvitā taiḥ // 2.116	aupacchandasika = [11: ssjgg] 1,3 + [12: sBry] 2,4
sahajadoṣacāpalasamuddhataścalitadurbalapakṣaparigrahaḥ / tava durāsadavīryavibhāvasau śalabhatāṃ labhatāmasuhṛdgaṇaḥ // 2.117	drutavilambita [12: nBBr] (? 3 eva pādāḥ yuktāḥ)
iti viśakalitārthamauddhavīṃvācamenāmanugatanayamārgamargalāṃ durnayasya / janitamudamudasthāduccakairucchritoraḥsthalaniyataniṣaṇṇaśrīśrutāṃ śuśruvānsaḥ // 2.118	upajāti atiśakvarī: ajñātam [15: nnryj], ajñātam [15: nnryy], mālinī [15: nnmyy] atha vā ajñātasamavṛtta [15: nnryy] (? 2 eva pādāḥ yuktāḥ)
kauberadigbhāgam apāsya mārgam āgastyam iva āśuḥ iva avatārṇaḥ / apetayuddhābhiniveśasaumyo hariharaprastham atha pratasthe // 3.1	upajāti triṣṭubh-jagatī-saṃkara?: indravaṃśā [12: ttjr], ajñātam [11: ntjgg], upendravajrā [11: jtjgg], ajñātam [12: Byny]
jagatpavitraiḥ api taṃ na pādaiḥ spraṣṭuṃ jagatpūjyam ayujyata arkaḥ / yataḥ bṛhatpārvaṇacāru tasyātapatraṃ bibharāṃbabhūve // 3.2	ajñātasamavṛtta [10: jtjg] (? 2 eva pādāḥ yuktāḥ)
mṛṇālasūtrāmalamantareṇa sthitaścalacāmarayordvayaṃ saḥ / bheje 'bhitaḥpātukasiddhasindhorabhūtapūrvāṃ rucamamburāśeḥ // 3.3	upajāti triṣṭubh: ajñātam [11: jjjgg], upendravajrā [11: jtjgg], indravajrā [11: ttjgg]
citrābhirasyopari maulibhājāṃ bhābhirmaṇīnāmaṇīyasībhiḥ / anekadhātucchuritāśmarāśergovanardhanasyākṛtiranvakāri // 3.4	na kiṃcid adhyavasitam
tasyollasatkāñcanakuṇḍalāgrapratyuptagārugmatarasrabhāsā / avāpa bālyocitanīlakaṇṭhapicchāvacūḍākalanāmivoraḥ // 3.5	upajāti : upendravajrā [11: jtjgg], indravajrā [11: ttjgg]
tamaṅgade mandarakūṭakoṭivyāghaṭṭanottejanatayā maṇīnām / baṃhīyasā dīptivitānakena cakāsayāmāsaturullasantī // 3.6	upendravajrā [11: jtjgg] (? 2 eva pādāḥ yuktāḥ)
nisargaraktairvalayāvanaddhatāmrāśmaraśmicchuritairnakhāgraiḥ / vyadyotādyāpi surārivakṣovikṣobhajāsṛksnapitairivāso // 3.7	indravajrā [11: ttjgg] (? 2 eva pādāḥ yuktāḥ)
ubhauyadi vyomni pṛthakpravāhāvākāśagaṅgāpayasaḥ patetām / tenopamīyate tamālanīlamāmuktamuktālatamasya vakṣaḥ // 3.8	upajāti triṣṭubh: ajñātam [11: trjgl], upendravajrā [11: jtjgg], indravajrā [11: ttjgg]
tenāmbhasāṃ sārasamayaḥ payodherdadhe maṇidīdhitidīpitāśaḥ / antarvasanbimbagatastadaṅge sākṣādivālakṣyata yatra lokaḥ // 3.9	indravajrā [11: ttjgg] (? 2 eva pādāḥ yuktāḥ)
muktāmayaṃ sārasānāvalambisabhāti sma dāmāprapadīyamānasya / aṅguṣṭhaniṣṭhyūtamivordhvamuccaistrisasrotasaḥ saṃtatadhārāmambhaḥ // 3.10	ajñātasamavṛtta [12: ttjt] (? 2 eva pādāḥ yuktāḥ)
sa indranīlasasthalanīlamūrtī rarāja karpūrapiśaṅgavāsāḥ / visṛtvarairamburuhāṃ rajobhiryamasvasuścitra ivodabhāraḥ // 3.11	upendravajrā [11: jtjgg] (? 3 eva pādāḥ yuktāḥ)
prasādhitasyāsya mudhādviṣo 'bhūdanyaiva lakṣmīriti yuktametat / vapuṣyaśeṣe 'khilalokakāntā sānanyakāntā hyurasītarā tu // 3.12	upajāti : upendravajrā [11: jtjgg], indravajrā [11: ttjgg]
kapāṭavistīrṇamanoramoraḥsthalasthitaśrīlalanasya tasya / ānanditāśeṣajanā babhūva sarvaṅgasaṅginyaparaiva lakṣmīḥ // 3.13	upajāti : upendravajrā [11: jtjgg], indravajrā [11: ttjgg]
prāṇacchidāṃ daityapaternakhānāmupeyuṣāṃ bhūṣaṇatāṃ kṣatena / prakāśakārkaśyaguṇai dadhānāḥ stanau taruṇyaḥ parivrurenam // 3.14	upendravajrā [11: jtjgg] (? 2 eva pādāḥ yuktāḥ)
ākarṣatevordhvamatikraśīyānatyunnatatvātkucamaṇḍalena / nanāma madhyo 'tigurutvabhājā nitāntamākrānta ivāṅganānām // 3.15	upajāti : upendravajrā [11: jtjgg], indravajrā [11: ttjgg]
yāṃ yāṃ priyaḥ praikṣata kātarāśkṣīṃ sā sā hriyā namramukhī babhūva / niḥḥśaṅgamanyā samamāhiterṣyāstatrāntare jaghruramuṃ kaṭākṣaiḥ // 3.16	indravajrā [11: ttjgg]
tasyātasīsūna samānabhāso bhrāmyanmayūkhāvalīmaṇḍalena / cakreṇa reje yamunājalaughaḥ sphuranmahāgarta ivaikabāhuḥ // 3.17	upajāti triṣṭubh: ajñātam [11: tttgl], upendravajrā [11: jtjgg], indravajrā [11: ttjgg]
virodhināṃ vigrahabhedadakṣā mūrteva śaktiḥ kvacitaskhalantī / nityaṃ hareḥ saṃnihitā nikāmaṃ modayati sma cetaḥ // 3.18	indravajrā [11: ttjgg] (? 2 eva pādāḥ yuktāḥ)
na kevalaṃ yaḥ svatayā murārerasādhāraṇatāṃ dadhānaḥ / atyarthamudvejayitā pareṣāṃ nāmnāpi tasyaiva nandako 'bhūt // 3.19	indravajrā [11: ttjgg] (? 2 eva pādāḥ yuktāḥ)
na nītamanyena natiṃ kadācikarṇāntikapraptaguṇaṃ krayāsu / vidheyamasyā bhavadantikasthaṃ śārṅgaṃ dhanurmitramiva draḍhīyaḥ // 3.20	upajāti : upendravajrā [11: jtjgg], indravajrā [11: ttjgg]
pravṛddhamandrāmbudadhīranādaḥ kṛṣṇārṇavābhyarṇacaraikahaṃsaḥ / manedānilāpūrakṛtaṃ dadhāno nidhvānamaśrūyata pāñcajanyaḥ // 3.21	indravajrā [11: ttjgg] (? 2 eva pādāḥ yuktāḥ)
rarāja saṃpādakamiṣṭasiddheḥ sarvāsu dikṣvaprasidghamārgam / mahārathaḥ puṣyarathaṃ rathāṅgī kṣipraṃ kṣapānātha ivādhirūḍhaḥ // 3.22	ajñātasamavṛtta [10: jtjl] (? 2 eva pādāḥ yuktāḥ)
dhvajāgradhāmā dadṛśe 'thaśauraiḥ saṃkrantamūrtirmaṇimedinīṣu / phaṇāvatastrāsayituṃ rasāyāstalaṃ vivakṣanniva pannagāriḥ // 3.23	upajāti : upendravajrā [11: jtjgg], indravajrā [11: ttjgg]
yiyāsatastasya mahīdharandhrabhidapaṭīyānpaṭahapraṇādaḥ / jalāntarāṇīva mahārṇavaughaḥ śaśabdāntarāṇyantarāyāñcakāra // 3.24	upendravajrā [11: jtjgg] (? 2 eva pādāḥ yuktāḥ)
yataḥ sa bhartā jagatāṃ jagāma dhartrā dharitryāḥ phaṇinātato 'dhaḥ / mahābharābhugnaśiraḥsahasrasahāyakavyagrabhujaṃ prasasre // 3.25	upajāti : upendravajrā [11: jtjgg], indravajrā [11: ttjgg]
athoccakaistoraṇasaṅgabhaṅgabhayāvanamrākṛtaketanāni / kriyāphalānīva sunītibhājaṃ sainyāni somānvayanvayustam // 3.26	upendravajrā [11: jtjgg] (? 3 eva pādāḥ yuktāḥ)
śyāmāruṇairvāraṇadānatoyairāloḍitāḥ kāññcanabhūparāḥ / ānemi magnaiḥ śitikaṇṭhapakṣakṣodadyutaścukṣudire rathaughaiḥ // 3.28	indravajrā [11: ttjgg] (? 3 eva pādāḥ yuktāḥ)
na laṅghayāmāsa mahājanānāṃ śirāṃsi naivoddhatimājagāma / aceṣṭatāṣṭāpadabhūmireṇuḥ padāhato yatsadṛśaṃ garimṇaḥ // 3.27	upendravajrā [11: jtjgg]
niruddhyamānā yadubhiḥ kathañcinmuhuryaduccikṣipuragrapādān / dhruvaṃ gurūnmārgarudhaḥ karāndrānullaṅghya gantuṃ turagāstatīṣuḥ // 3.29	upajāti : upendravajrā [11: jtjgg], indravajrā [11: ttjgg]
avekṣitānāyatavalgamagre turaṅgibhiryatnaniruddhavāhaiḥ / prakīḍitānreṇubhiretya tūrṇaṃ ninyayurjananyaḥ pṛthukānpathibhyaḥ // 3.30	upendravajrā [11: jtjgg] (? 3 eva pādāḥ yuktāḥ)
didṛkṣamāṇaḥ pratirathyamīyurmurārimārādanaghaṃ janaughāḥ / anekaśaḥ saṃstutamapyanalpā navaṃ navaṃ pratiraho karoti // 3.31	upajāti triṣṭubh: ajñātam [11: jBjgl], upendravajrā [11: jtjgg]
upeyuṣo vartma nirantarābhirasau nirucchvāsamanīkanībhiḥ / rathasya tasyāṃ puri dattacakṣurvidvānvidāmāsa śanairna yātam // 3.32	upajāti : upendravajrā [11: jtjgg], indravajrā [11: ttjgg]
madhyesamudraṃ kakubhaḥ piśaṅgīryā kurvatī kāñcanavaprabhāsā / turaṅgakāntāmukhahavyavāhajvāleva bhitvā jalamullalāsa // 3.33	upajāti : upendravajrā [11: jtjgg], indravajrā [11: ttjgg]
kṛtāspadā bhūmibhṛtāṃ sahasrairudanvadambhaḥparivītamūrtiḥ / anirvidā yā vidadhe vidhātrā pṛthivī pṛthivyāḥ pratiyātaneva // 3.34	upendravajrā [11: jtjgg] (? 3 eva pādāḥ yuktāḥ)
tvaṣṭuḥ sadābhyāsagṛhītaśilpavidajñānasaṃpatprasarasya sīmā / adṛśyatādarśatalāmaleṣu chāyeva yā svarjaladherjaleṣu // 3.35	ajñātasamavṛtta [12: yysy] (? 2 eva pādāḥ yuktāḥ)
rathāṅgabhartre 'bhinavaṃ varāya yasyāḥ piteva pratipāditāyāḥ / premṇopakaṇṭhaṃ muhuraṅgabhājo ratnavalīrambudhirābabandha // 3.36	upajāti triṣṭubh: ajñātam [11: Btjgl], upendravajrā [11: jtjgg], indravajrā [11: ttjgg]
yasyāścaladvāridhivīcichchaṭocchalacchaṅkhakulākulena / vapreṇa parntacaroḍucakraḥ sumeruvapro 'hamanvakāri // 3.37	āryāgīti (12, 20, 12, 20)
vaṇikpathe pūgakṛtāni yatra bhramāgatairambubhiramburāśiḥ / lolairalodyutibhāñji muṣṇanratnāni ratnākaratāmavāpa // 3.38	upendravajrā [11: jtjgg] (? 2 eva pādāḥ yuktāḥ)
ambhucyutaḥ komalaratnarāśīnapāṃnidhiḥ phenapinaddhabhāsaḥ / trātape dātumivādhitalpaṃ vistārāyamāsa taraṅgahastaiḥ // 3.39	ajñātasamavṛtta [10: rBrg] (? 2 eva pādāḥ yuktāḥ)
yacchālamuttaṅgatayā vijetuṃ dūrādudasthīyata sāgarasya / mahormibhivyāhatavāñchitārthairvīḍādivābhyāśagatairvililye // 3.40	upajāti : upendravajrā [11: jtjgg], indravajrā [11: ttjgg]
kutūhalena javādupetya prākārabhityā sahasā niṣiddhaḥ / rasannarodīdbhṛśamambuvarṣavyājena yasyā bahirambuvāhaḥ // 3.41	indravajrā [11: ttjgg] (? 2 eva pādāḥ yuktāḥ)
yadaṅganarūpasarūpatāyāḥ kañcidguṇaṃ bhedakamicchatībhiḥ / ārādhito 'ddhā manurapsarobhiścakre prajāḥ svāḥ sanimeṣacihnāḥ // 3.42	upajāti triṣṭubh: ajñātam [11: jjjgg], indravajrā [11: ttjgg]
sphurattuṣārāṃśumarīcijālairvinuhnutāḥ sphaṭikapaṅktīḥ / āruhya nāryaḥ kṣaṇadāsu yatra nabhogatā devya iva vyārājan // 3.43	na kiṃcid adhyavasitam
kāntendukāntopalakuṭṭimeṣu pratikṣapaṃ harmyataleṣu yatra / uccairadhapātipayomuco 'pi samūhamūhuḥ payayasāṃ praṇālyaḥ // 3.44	upajāti triṣṭubh-jagatī-saṃkara?: ajñātam [11: tjjgl], ajñātam [12: jtsy], upendravajrā [11: jtjgg], indravajrā [11: ttjgg]
ratau hriyā yatra niśāmyadīpāñjālagatābhyo 'dhigṛhaṃ gṛhiṇyaḥ / bibhyurbiḍālekṣaṇabhīṣaṇābhyo vaidūryakuḍyeṣu śaśidyutibhyaḥ // 3.45	upajāti triṣṭubh: ajñātam [11: Btjgg], upendravajrā [11: jtjgg], indravajrā [11: ttjgg]
yasyāmatiślakṣaṇatayā gṛheṣu vidhātumālekhyamaśuknuvantaḥ / cakruryuvānaḥ pratibimbitāṅgāḥ sajīvacitrā iva ratnabhittīḥ // 3.46	upendravajrā [11: jtjgg] (? 2 eva pādāḥ yuktāḥ)
sāvarṇyabhājāṃ pratimāgatānāṃ lakṣyaiḥ smarapāṇḍutayāṅganānām / yasyāṃ kapolaiḥ kaladhautadhāmastambheṣu bheje maṇidarpaṇaśrīḥ // 3.47	upajāti triṣṭubh: ajñātam [11: tjjgg], indravajrā [11: ttjgg]
śukāṅganīlopalanirmitānāṃ lipteṣu bhāsā gṛhadehalīnāṃ / yasyāmalindeṣu na cakrureva mugdhāṅganā gomayagomukhāni // 3.48	upajāti : upendravajrā [11: jtjgg], indravajrā [11: ttjgg]
gopānasīṣu kṣaṇamāsthitānāmālambibhiścandrakāṇāṃ kalāpaiḥ / harinmaṇiśyāmatṛṇābhirāmaigṛhāṇi nīdhrairiva yatra rejuḥ // 3.49	upajāti triṣṭubh: ajñātam [11: tttgg], upendravajrā [11: jtjgg], indravajrā [11: ttjgg]
bṛhattulairapipyatulairvatānamālāpinaddhairapi cāvitānai / reje vicitrairapi yā sacitraigṛhairviśālairapi bhūriśālai // 3.50	indravajrā [11: ttjgg] (? 2 eva pādāḥ yuktāḥ)
cikraṃsayā kṛtrimapattripaṃṅkateḥ kapotapālīṣu niketanānāṃ / mārjāramapyātaniścalāṅkaṃ yasyāṃ janaḥ kṛtrimameva mene // 3.51	indravajrā [11: ttjgg] (? 2 eva pādāḥ yuktāḥ)
kṣitipratiṣṭhopi mukhāravindairvadhūjanaścandramadhaścakāra / atītanakṣatrapathāni yatra prasādaśṛṅgāṇi vṛthādhyarukṣat // 3.52	upendravajrā [11: jtjgg]
ramyā iti prāptavatīḥ patākā rāgaṃ viviktā iti vardhayantīḥ / yasyāmasevanta namadvalīkāḥ samaṃ vadhūbhirvalabhīryuvānaḥ // 3.53	upajāti : upendravajrā [11: jtjgg], indravajrā [11: ttjgg]
sugandhitāmapratiyatnapūrvāṃ bibhranti yatra pramadāya puṃsām / madhūni vaktrāṇi ca kāminīnāmāmodakarmavyatihāramīyuḥ // 3.54	upajāti : upendravajrā [11: jtjgg], indravajrā [11: ttjgg]
ratāntare yatra gṛhāntareṣu vitardiniryūhaviṭaṅnīḍaḥ / rutāniśruṇvanvayasāṃ gaṇo 'ntevāsitvamāpa sphuṭamaṅganānām // 3.55	na kiṃcid adhyavasitam
channe 'pi spaṣṭatareṣu yatra svacchāni nārīkucamaṇḍaleṣu / ākāśasāmyaṃ dadhurambarāṇi na nāmataḥ kevalamarthataḥ'pi // 3.56	indravajrā [11: ttjgg] (? 2 eva pādāḥ yuktāḥ)
yasyāmajihmā mahatīmapaṅgāḥ sīmānamatyāyatayo 'tyajantaḥ / janairajāskhalanai jātu dvayepyamucyanta vinītamārgāḥ // 3.57	indravajrā [11: ttjgg] (? 2 eva pādāḥ yuktāḥ)
paraspasphardhiparārghyarūpāḥ paurastriyo yatra vidhāya vedhāḥ / śrīnirmitaprāptaguṇakṣataikavarṇopamāvācyamalaṃ mamārja // 3.58	indravajrā [11: ttjgg] (? 3 eva pādāḥ yuktāḥ)
kṣuṇṇaṃ yadantaḥkaraṇenavṛkṣāḥ phalanti kalpopadāstadeva / adhyūṣuṣo yāmabhavañjanasya yāḥ sampadastā manaso 'pyagamyāḥ // 3.59	indravajrā [11: ttjgg] (? 3 eva pādāḥ yuktāḥ)
kalā dadhānaḥ sakalāḥ sbhābhirudbhāsayansaudhasitābhirāśāḥ / yāṃ revatījāniriyeṣa hātuṃ na rauhiṇīyo na ca rohiṇīśaḥ // 3.60	indravajrā [11: ttjgg] (? 2 eva pādāḥ yuktāḥ)
bāṇāhavavyāhataśaṃbhuśakterāsattimāsādya janārdanasya / śarīriṇā jaitraśareṇa yatra niḥśaṅghamūṣe makaradhvajena // 3.61	upajāti : upendravajrā [11: jtjgg], indravajrā [11: ttjgg]
niṣevyamāṇena śivaimarudbhiradhyāsyamānā hariṇā cirāya / udraśmiratnāṅkuradhāmni sindhāvāhāsta merāvamarāvatīṃ yā // 3.63	upajāti : upendravajrā [11: jtjgg], indravajrā [11: ttjgg]
snagdhāñjanasyamaruciḥ suvṛttaḥ badvā ivādvaṃsitavarṇakānteḥ / viśeṣako vā viśiśeṣa yasyāḥ śriyantrilokītilakaḥ sa eva // 3.62	upajāti triṣṭubh: ajñātam [11: tBjgg], upendravajrā [11: jtjgg], indravajrā [11: ttjgg]
tāmīkṣamāṇaḥ sa puraṃ purastātprāpatpratolīmatulapratāpaḥ / vajraprabhodbhāsisurāyudhaśrīryā devaseneva parairalaṅghyā // 3.64	indravajrā [11: ttjgg]
prajā ivāṅgādaravindanābheḥ śaṃbhorjaṭājūṭataṭādivāpaḥ / mukhādivātha śrutayo vidhātuḥ purānnirīyurmurajiddhvajinyaḥ // 3.65	upajāti : upendravajrā [11: jtjgg], indravajrā [11: ttjgg]
śliḥṣyadbhiranyonamukhāgrasaṅgaskhalatkhalīnaṃ haribhirvilolaiḥ / parasparotpīḍitajānubhāgā duḥkhena niśacakramuraśvavārāḥ // 3.66	upendravajrā [11: jtjgg] (? 2 eva pādāḥ yuktāḥ)
nirantarāle 'pi vimucmāne dūraṃ pathi prāṇabhṛtāṃ gaṇena / tejomahadbhistamaseva dīpairdvīpairasaṃbadhamayāṃbabhūve // 3.67	indravajrā [11: ttjgg] (? 2 eva pādāḥ yuktāḥ)
śanairanīyanta rayātpatantorathāḥ kṣitiṃ hastinakhādakhedaiḥ / sayatnasūtāyataraśamibhugnagrīvāgrasaṃsaktayugaisturaṅgai // 3.68	upendravajrā [11: jtjgg] (? 2 eva pādāḥ yuktāḥ)
balormibhistatkṣaṇahīyamānarathyābhujāyā valayairivāsyāḥ / prāyeṇaniṣkrāmaticakrapāṇai neṣeṭaṃ paro dvāravatītvamāsīt // 3.69	indravajrā [11: ttjgg] (? 2 eva pādāḥ yuktāḥ)
pārejalaṃnīranidherapaśyanmurārirānīlapalāśarāśīḥ / vanāvalīrutkalikāsahasrapratikṣaṇotkūlitaśaivalābhāḥ // 3.71	upajāti : upendravajrā [11: jtjgg], indravajrā [11: ttjgg]
lakṣībhṛtaḥ'mbhodhitaṭādhivāsāndramānasau nīradanīlabhāsaḥ / latāvadhūsaṃprayujo 'divelaṃ bahūkṛtānsvāniva paśayati sma // 3.70	upendravajrā [11: jtjgg] (? 2 eva pādāḥ yuktāḥ)
āśliṣṭabhūmiṃ rasitāramuccairloladdhvajākāra bṛhattaraṅgaṃ / phenāyamānaṃ patimāpagānāmasāvapasmāriṇamāśasaṅge // 3.72	upajāti : upendravajrā [11: jtjgg], indravajrā [11: ttjgg]
pītvā jalānāṃ nidhinātigārdhyādvṛddhiṅgate 'pyātmani naiva māntīḥ / kṣiptā ivendoḥ sa ruco 'dhivelaṃ muktāvalīrākalayāñcakāra // 3.73	indravajrā [11: ttjgg]
sāṭopamurvīmaniśaṃ nadantaḥ yaiḥ plavayiṣyanti samantataḥ'mī / tānyakadeśānnibhṛtaṃpayodheḥ so 'mbhāṃsi meghānpibataḥ dadarśa // 3.74	upajāti triṣṭubh: ajñātam [11: Btjgg], indravajrā [11: ttjgg]
uddhṛtyameghaistata eva toyamarthaṃ munīndrairiva saṃpraṇītāḥ / ālokayāmāsa hariḥ patantīrnadīḥ smṛtirvadamivāmburāśim // 3.75	upajāti triṣṭubh: ajñātam [11: jBjgg], indravajrā [11: ttjgg]
vikrīya diśyāni dhanānyurūṇidaipyānasāvuttamalābhabājaḥ / tarīṣu tatratyamaphalgu bhāṇḍaṃ sāṃyāntrikānāvāpataḥ'bhyanandat // 3.76	upajāti triṣṭubh: ajñātam [11: tmjgg], upendravajrā [11: jtjgg], indravajrā [11: ttjgg]
utpitsavo 'ntarnadabharturuccairgarīyasā niḥśvasitānilena / payāṃsi bhaktyā garuḍadhvajasya dhvājānivoccikṣipire phaṇīndrāḥ // 3.77	upajāti : upendravajrā [11: jtjgg], indravajrā [11: ttjgg]
tamāgataṃ vīkṣya yugāntabandhumutsaṅgaśayyāśayamamburāśiḥ / pratyujjagāmeva gurupramodaprasāritottuṅgataraṅgabāhuḥ // 3.78	upajāti : upendravajrā [11: jtjgg], indravajrā [11: ttjgg]
utsaṅgitāmbhaḥkaṇaka nabhasvānudanvataḥ svadalavānmamārja / tasyānuvelaṃ vrajataḥ'dhivelaṃmelālatāsephālanalabedhagandhaḥ // 3.80	ajñātasamavṛtta [8: Bjgl] (? 2 eva pādāḥ yuktāḥ)
uttālatālīvanasaṃpravṛttasamīrasīmantitaketakīkāḥ / āsedire lāvaṇasaindhavīnāṃ camūcaraiḥ kacchabhuvāṃ pradeśāḥ // 3.79	upajāti : upendravajrā [11: jtjgg], indravajrā [11: ttjgg]
lavaṅgamālākalitāvataṃsāste nārikelāntarapaḥ pibantaḥ / āsvāditādrakramukāḥ samudrādabhyāgatasya pratipattimīyuḥ // 3.81	upajāti : upendravajrā [11: jtjgg], indravajrā [11: ttjgg]
turagaśatākulasya paritaḥ paramekaturaṅgajanmanaḥ pramathitabhūbhṛtaḥ pratipathaṃ mathitasya bhṛśaṃ mahībhṛtā / paricalataḥ balānujabalasya puraḥ satataṃ dhṛtaśriyaściravigataśriyo jalanidheśca tadābhavadadantaraṃ mahat // 3.82	pañcakāvalī [21: njBjjjr] (? 3 eva pādāḥ yuktāḥ)
niśavāsadhūmaṃ saharatnabhārbhittvotthitaṃ bhūmimivoragāṇāṃ / nīlopalasyūtavicitradhātumasau giriṃ raivatakaṃ dadarśa // 4.1	upajāti triṣṭubh: ajñātam [11: syslg], upendravajrā [11: jtjgg], indravajrā [11: ttjgg]
gurvīrajasraṃ dṛṣadaḥ samantāduparyuparyambumucāṃvitānaiḥ / vindhyāyamānaṃ divasasya bhartumārgaṃ punā roddhumivonnamadbhiḥ // 4.2	upajāti : upendravajrā [11: jtjgg], indravajrā [11: ttjgg]
krāntaṃ rucā śyāmalitābhirāmaṃlatābhirāmantritaṣaṭpadābhiḥ / śritaṃ śilāśyāmalatābhirāmaṃ latābhirāmanatritaṣaṭpadābhiḥ // 4.3	upendravajrā [11: jtjgg] (? 2 eva pādāḥ yuktāḥ)
sahasrasaṃkhyair gaganaṃ pādair bhuvaṃ vyāpya vitiṣṭhamānam / vilocanasthānagatoṣṇaraśminiśākaraṃ sādhu hiraṇyagarbham // 4.4	upendravajrā [11: jtjgg] (? 2 eva pādāḥ yuktāḥ)
kvacijjalāpāyavipāṇḍurāṇi dhautottarīyapratimacchavīni / abhrāṇibibhrāmumāṅgasaṅgavibhaktabhasmānamiva smarārim // 4.5	upendravajrā [11: jtjgg] (? 2 eva pādāḥ yuktāḥ)
chāyāṃ nijastrīcaṭulālasānāṃ madena kiñciccaṭulālasānām / kurvāṇamutpiñjalajātapatrairvihaṅgamānāṃ jalajātapatrai // 4.6	upajāti : upendravajrā [11: jtjgg], indravajrā [11: ttjgg]
skandhādhirūḍhojjvalanīlakaṇṭhānurvīruhaḥ śliṣṭatanūnahīndraiḥ / pranartitānekalatābhujāgrānrudrānanekāniva dhārayantam // 4.7	upajāti : upendravajrā [11: jtjgg], indravajrā [11: ttjgg]
vilambinīlotpalakarṇapūrā kapolabhittīriva lodhragaurīḥ / navolapālaṅkṛtasaikatābhāḥ śucīrapaḥśaivalanīrdadhānam // 4.8	upendravajrā [11: jtjgg]
rājīvarājīvaśalolabhṛṅgaṃ muṣṇāntamuṣṇaṃ tatibhistarūṇām / kāntālakāntā lalanāḥ surāṇāṃ rakṣobhirakṣebhitamudvahantam // 4.9	indravajrā [11: ttjgg]
mude murāreramaraiḥ sumerorānīya yasyopacitasya śṛṅgaiḥ / bhavanti noddāmagirāṃ kavīnāmucchrāyasaundaryaguṇā mṛṣodyāḥ // 4.10	upajāti : upendravajrā [11: jtjgg], indravajrā [11: ttjgg]
yataḥ parārghyāni bhṛtānyanūnai prasthairmuhurbhūribhiruccikhāni / āḍhyādivaprāpaṇikādajasraṃ jagrāha ratnānyamitāni lokaḥ // 4.11	upajāti : upendravajrā [11: jtjgg], indravajrā [11: ttjgg]
akhidhyatāsannamudagratāpaṃ raviṃ dadhāne 'pyaravindadhāne / bhṛṅgāvaliryasyataṭe nipītarasā namattāmarasā na mattā // 4.12	upajāti : upendravajrā [11: jtjgg], indravajrā [11: ttjgg]
yatrādhirūḍhenamahīruhoccairunnidrapuṣpākṣisahasrabhājā / surādhipādhiṣṭhitahastimallalīlāṃ dadhau rājatagaṇḍaśailaḥ // 4.13	upajāti : upendravajrā [11: jtjgg], indravajrā [11: ttjgg]
vibhinnavarṇāgaruḍāgrajena sūryasyarathyāḥ paritaḥ sphurantyā / ratnaiḥ punaryatra rucaṃ svāmāninyire vaṃśakarīranīlaiḥ // 4.14	indravajrā [11: ttjgg] (? 2 eva pādāḥ yuktāḥ)
yatrojjhitābhirmuhurambuvāhaiḥ samunnamadbhirna samunnamadbhi / vanaṃ babādhe viṣapāvakotthā vipannagānāmavipannagānām // 4.15	upajāti : upendravajrā [11: jtjgg], indravajrā [11: ttjgg]
phaladbhiruṣṇāṃśukarābhimarśātkarśānavaṃ dhāma pataṅgakāntaiḥ / śaśaṃsa yaḥ pātraguṇādguṇānāṃ saṃkrāntimākrāntaguṇātirekām // 4.16	upajāti : upendravajrā [11: jtjgg], indravajrā [11: ttjgg]
dṛṣaṭo 'pi śailaḥ sa muhurmurārerapūrvavadvismayamātatāna / kṣaṇekṣame yannavatāmupaiti tadevarūpaṃ ramaṇīyatāyāḥ // 4.17	upendravajrā [11: jtjgg] (? 3 eva pādāḥ yuktāḥ)
uccāraṇajñe 'thagirādadhānamuccā raṇatpakṣigaṇāstaṭīstam / utkaṃ dharaṃ draṣṭumavekṣya śauriṇutkandharaṃ dāruka ityuvāca // 4.18	indravajrā [11: ttjgg]
ācchāditāyatadadigambaramuccakairgām ākramyasaṃsthitamudagraviśālaśṛṅgam / mūrdhniskhalattuhinadīdhitikoṭimenam udvīkṣya ko bhuvi na vismayate nageśam // 4.19	vasantatilakā [14: tBjjgg] (? 3 eva pādāḥ yuktāḥ)
udayativitatarḥdhvaraśamirajjāvahimarucau himadhāmni yāti cāstam / vahatigirirayaṃ vilambidhaṇaṭādvayaparivāritavāraṇendralīlām // 4.20	ajñātasamavṛtta [14: Bssjgg] (? 2 eva pādāḥ yuktāḥ)
vahati yaḥ paritaḥ kanakasthalīḥ saharitā lasamānanavāṃśukaḥ / acaleṣabhavāniva rājate sa haritālasamānanavāṃśukaḥ // 4.21	drutavilambita [12: nBBr] (? 3 eva pādāḥ yuktāḥ)
pāścātyabhāgamiha sānuṣu sanniṣaṇṇāḥ paśyanti śāntamalasāndratarāṃśujālam / saṃpūrṇalabdhalalanālāpanopamānam utsaṅgasahgihariṇamasya mṛgāṅgamūrteḥ // 4.22	vasantatilakā [14: tBjjgg] (? 2 eva pādāḥ yuktāḥ)
kṛtvāpuṃvatpādamuccairbhṛgubhyo mūrdhni grāvṇāṃ jarjarā nirjharaughāḥ / kurvanti dyāmutpatantaḥ smarārtasvarlokastrīgātranirṇamatra // 4.23	śālinī [11: mttgg] (? 3 eva pādāḥ yuktāḥ)
sthagayantyamūḥ śāmitacātakārtasvarā jaladāstaḍittulitakāntakārtasvarāḥ / jagatīrihasphuritacārucāmīkarāḥ savituḥ kacitkapiśayanti cāmī karāḥ // 4.24	pathyā [14: sjsylg] (? 3 eva pādāḥ yuktāḥ)
utkṣiptamucchritasitāṃśukarāvalambairuttambhitoḍubhirativatarāṃ śirobhiḥ / śraddheyanirjharajalavyapadeśamasya viṣvaktaṭeṣu patati sphuṭamantarīkṣam // 4.25	vasantatilakā [14: tBjjgg] (? 3 eva pādāḥ yuktāḥ)
ekatrasphaṭikataṭāṃśubhinnanīrā nīlāśmadyutibhidurāmbhaso 'paratra / kālindījalajanitaśriyaḥ śrayante vaidagdhīmiha saritaḥ surāpagāyāḥ // 4.26	praharṣiṇī [13: mnjrg]
itastataḥ'sminvilasanti meroḥ samānavapremaṇisānurāgāḥ / striyaśaca patyau surasundarībhiḥ samā navapremaṇisānurāgāḥ // 4.27	upendravajrā [11: jtjgg] (? 3 eva pādāḥ yuktāḥ)
uccaimahārajatarājivirājitāsau durvarṇabhittiriha sāndrasudhāsavarṇā / abhyeti bhasmaparipāṇḍuritasmarārer udvahnilocanalalāmalalāṭalīlām // 4.28	vasantatilakā [14: tBjjgg]
ayamatijaraṭhāḥ prakāmagurvīralaghuvilambipayodharoparuddhāḥ / satatamasugatāmagamyarūpāḥ pariṇatadikkarikāstaṭīrbibharti // 4.29	puṣpitāgrā = [12: nnry] 1,3 + [12: njjrg] 2,4
dhūmākāraṃ dadhati puraḥ sauvarṇe varṇenāgneḥ sadṛśi taṭe paśyāmī / śyāmībhūtāḥ kusumasamūho 'līnāṃ līnāmālīmiha taravo bibhrāṇāḥ // 4.30	jaladharamālā [12: mBsm]
vyomaspṛśaḥ prathayatā kaladhautabhittīr unnidrapuṣpacaṇacampakapiṅgabhāsaḥ / saumeravīmadhigatena nitambaśobhām etena bhāratamilāvṛtavadvibhāti // 4.31	vasantatilakā [14: tBjjgg]
ruciracitratanūruhaśālibhirvicalitaiḥ paritaḥ priyakavrajaiḥ / vivadharatnamayairabhibātyasāvavayavairiva jaṅgamatāṃ gataiḥ // 4.32	drutavilambita [12: nBBr]
kuśaśayairatra jalāśayoṣitā mudāramante kalabhāvikasvaraiḥ / pragīyate siddhagaṇaiśca yoṣitāmudārama kalabhāvikasvaraiḥ // 4.33	vaṃśastha [12: jtjr] (? 2 eva pādāḥ yuktāḥ)
āsāditasya tamasā niyaterniyogādākāṅkṣataḥpunarapakramaṇena kālam / patyustvaṣāmiha mahauṣadhayaḥ kalatrasthānaṃ parainanabhibhūtamamūrvahanti // 4.34	vasantatilakā [14: tBjjgg]
vanaspatiskandhaniṣaṇṇabālapravālahastāḥ pramadā ivātra / puṣpekṣaṇailambhitalocakairvā madhuvratavrātavṛtairvratatyaḥ // 4.35	upajāti : upendravajrā [11: jtjgg], indravajrā [11: ttjgg]
vihagāḥ kadambasurabhāviha gāḥ kalayantanukṣaṇamanekalayam / bhramayannupaiti muhurabhramayaṃ pavanaśca dhūtanavanīpavanaḥ // 4.36	pramitākṣarā [12: sjss]
vidvadbhirāgamaparairvivṛtaṃ kathañcicchrutvāpi durgrahamaniścitadhībhiranyaiḥ / śreyāndvijātiriva hantumaghāni dakṣaṃ gūṭhārthameṣa nidhimantragaṇaṃ bibharti // 4.37	vasantatilakā [14: tBjjgg]
bimboṣṭhaṃ bahu manute turaṅgavaktraś cumbantaṃ mukhamiha kiṃnaraṃ priyāyāḥ / śliṣyantaṃmuhuritaro 'pi taṃ nijastrīm uttuṅgastanabharabhaṅgabhīrumadhyām // 4.38	praharṣiṇī [13: mnjrg]
yadetadasyānutaṭaṃ vibhāti vanaṃ tatānekatamālatālam / na puṣpitātra sthagitārkarasmāvanāntatāne katamā latālam // 4.39	upendravajrā [11: jtjgg]
dantojjvalāsu vimalopalamekhalāntāḥ sadratnacitrakaṭakāsu bṛhannitambāḥ / asminbhajanti ghanakomalagaṇḍaśailā nāryo 'nurūpamadhivāsamadhityakāsu // 4.40	vasantatilakā [14: tBjjgg]
anaticirojjhitasya jaladena cirasthitabuddhyudayasya payaso 'nukṛtim / viralavikīrṇavajraśakalā sakalām iha vidadhāti dhautakaladhautamahī // 4.41	pramadā [14: njBjlg] (? 3 eva pādāḥ yuktāḥ)
varjayantyā janaiḥ saṃgamekāntatas tarkayantyā sukhaṃ saṅgame kāntataḥ / yoṣayaiṣa smarāsannatāpāṅgayā sevyate 'nekayā saṃnnatāpaṅgayā // 4.42	sragviṇī [12: rrrr]
saṃkīrṇakīcakavanaskhalitaikavālavicchedakātaradhiyaścalituṃ camaryaḥ / asminmṛduśvasanagarbhatadīyarandhraryatsvanaśrutisukhādiva notsahante // 4.43	vasantatilakā [14: tBjjgg] (? 3 eva pādāḥ yuktāḥ)
muktaṃ muktāgauramiha kṣīramivābhrair vāpīṣvantarlīnamahānīladalāsu / śastrīśyāmairaṃśubhirāśu drutamambhaś chāyāmacchāmṛcchati nīlīsalilasya // 4.44	mattamayūra [13: mtysg]
yā na yayau priyamanyavadhūbhyaḥ sāratarāgamanā yatamānam / tena saheta bibharti rasaḥ strī sā ratarāgamanāyatānām // 4.45	āryāgīti (12, 20, 12, 20)
bhinneṣuratnakiraṇaiḥ kiraṇeṣvihendor uccāvacairupagateṣu sahasrasaṃkhyāṃ / doṣāpi nūnamahimāṃśurasau kileti vyākośakokanadatāṃ dadhate nalinyaḥ // 4.46	vasantatilakā [14: tBjjgg]
apaśaṅkamaṅkaparivartanocitāścalitāḥ puraḥ patimupetumātmajāḥ / anuroditīva karuṇena pattriṇāṃ virutena vatsalatayayaiṣa nimnagāḥ // 4.47	mañjubhāṣiṇī [13: sjsjg] (? 3 eva pādāḥ yuktāḥ)
madhukaraviṭapānamitāstarupaṅktīrbibhrataḥ'sya viṭapānamitāḥ / paripākapiśaṅgalatārajasā rodhaścakāsti kapiśaṃ galatā // 4.48	āryāgīti (12, 20, 12, 20)
prāgbhāgataḥ patadihedamupatyakāsu śṛṅgāritāyatamahebhakarābhamambhaḥ / saṃlakṣyatevividharatnakarānuviddham ūrdhvaprasāritasurādhipacāpacāru // 4.49	vasantatilakā [14: tBjjgg]
dadhāti ca vikasadvicitrakalpadrumakusumairabhigumphitānivaitāḥ / kṣaṇamalaghuvilambipicchadāmnaḥ śikharaśikhāḥ śikhiśekharānamuṣya // 4.50	ajñātasamavṛtta [13: njjrg] (? 2 eva pādāḥ yuktāḥ)
savadhūkāḥ sukhino 'smannanavaratamamandarāmatāmarasadṛśaḥ / nāsevante rasavannavaratamamandarāgatāmarasadṛśaḥ // 4.51	ajñātasamavṛtta [13: nrjng] (? 2 eva pādāḥ yuktāḥ)
ācchādya puṣpapaṭameva mahāntamantarāvartibhirgṛhakapotaśirodharābhaiḥ / śasvaṅgāni dhūmarucimāguravīṃ dadhānair dhūpāyatīva paṭalairnīradānām // 4.52	vasantatilakā [14: tBjjgg] (? 2 eva pādāḥ yuktāḥ)
anyonyavyatikaracārubhirvicitrair atrasyannavamaṇirjanmabhirmayūkhaiḥ / vismerāngaganasadaḥ karotyamuṣminn ākāśeracitamabhitti citrakarma // 4.53	praharṣiṇī [13: mnjrg] (? 3 eva pādāḥ yuktāḥ)
samīraśiśiraḥ śiraḥsuvasatā satā javanikā nikānasukhinām / bibhartijanayannayaṃ mudamapām apāyadhavalā valāhakatatīḥ // 4.54	jaloddhatagati [12: jsjs]
mairttryādicittaparikarmavido vidhāya kleśaprahāṇamiha labdhasabījayogāḥ / khyātiṃ casattvapuruṣānyatayādhigamya vāñcanti tāmapi samādhibhṛtaḥ niroddhum // 4.55	vasantatilakā [14: tBjjgg]
marakatamayamedinīṣu bhānos taruviṭapāntarapātino mayūkhāḥ / avanataśitikaṇṭhakaṇṭhalakṣmīm iha dadhati śphuritāṇureṇujālāḥ // 4.56	puṣpitāgrā = [12: nnry] 1,3 + [12: njjrg] 2,4
yā bibharti kalavallakīguṇasvānamānamatikālimālayā / nātra kāntamupagītayā tayā svānamānamati kālimālayā // 4.57	rathoddhatā [11: rnrlg]
sāyaṃ śaśāṅgakiraṇāhatacandrakāntanisyandinīranikareṇa kṛtābhiṣekāḥ / arkopalollasitavahnibhirahni taptās tīvraṃ mahāvratamivātra caranati vaprāḥ // 4.58	vasantatilakā [14: tBjjgg] (? 3 eva pādāḥ yuktāḥ)
etasminnadhikapayaḥśriyaṃ vahantyaḥ saṃkṣobhaṃ pavanabhuvā javena nītāḥ / vālmīkerarahitarāmalakṣmaṇānāṃ sādharmyaṃ dadhati girāṃ mahāsarasyaḥ // 4.59	praharṣiṇī [13: mnjrg]
iha muhurmuditaiḥ kalabhai ravaḥ pratidiśaṃ kriyate kalabhairavaḥ / sphurati cānuvanaṃ camarīcayaḥ kanakaratnabhuvāṃ ca marīcayaḥ // 4.60	drutavilambita [12: nBBr]
tvaksārarandhraparipūraṇalabdhagītir asminnasau mṛditapakṣmalarallakāṅgaḥ / kastūrikāmṛgavimardasugandhireti rāgīva saktimadhikāṃ viṣayeṣu vāyuḥ // 4.61	vasantatilakā [14: tBjjgg]
prītyai yūnāṃ vyavahitatapanāḥ prauḍhadvāntaṃ dinamiha jaladāḥ / doṣāmanyaṃ vidadhāti suratakrīḍāyāsaśramapaṭavaḥ // 4.62	bhramaravilasita [11: mBnlg] (? 2 eva pādāḥ yuktāḥ)
bhagne nivāso 'yamihāsya puṣpaiḥ sadānataḥ yena viṣāṇi nāgaḥ / tīvrāṇi tenojjhati kopito 'sau sasānatoyena viṣāṇi nāgaḥ // 4.63	upajāti : upendravajrā [11: jtjgg], indravajrā [11: ttjgg]
prāleyaśītalamacaleśvaramīśvaro 'pi sāndrabhacarmavasanāvaraṇādhiśete / sarvartunivṛttikare nivasannupaiti na dvandvaduḥkhamiha kiñcidakiñcano 'pi // 4.64	ajñātasamavṛtta [12: jssy] (? 2 eva pādāḥ yuktāḥ)
navanagavanalekhāśyāmadhyābhirābhiḥ sphaṭikakaṭakabhūmināṭayatyeṣa śailaḥ / ahiparikarabhājo bhāsmanairaṅgarāgair adhigatadhavalimnaḥ śūlapāṇerabhikhyām // 4.65	mālinī [15: nnmyy] (? 2 eva pādāḥ yuktāḥ)
dadhadbhirabhitastaṭau vikacavārijāmbūnadair vinoditadinaklamāḥ kṛtarucaścajāmbūnadaiḥ / niṣevya madhu mādhavāḥ sarasamatra kādambaraṃ haranti rataye rahaḥ priyatamāṅgakādambaram // 4.66	pṛthvī [17: jsjsylg]
darpaṇanirmalāsu patite ghanatimiramuṣi jyotiṣi raupyabhittiṣu puraḥ pratiphalati muhuḥ / vrīḍamasaṃṃmukho 'pi ramaṇairapahṛtavasanāḥ khāñcanakandarāsu taruṇīriha nayati raviḥ // 4.67	vaṃśapatrapatita [17: BrnBnlg]
anukṛtiśikharaughaśrībhirabhyagate 'sau tvayi sarabhasamabhyuttiṣṭhatīvādriruccaiḥ / drutamarudupanunnairunnamadbhiḥ sahelaṃ haladharaparidhānaśyāmalairambuvāhaiḥ // 4.68	mālinī [15: nnmyy] (? 3 eva pādāḥ yuktāḥ)
itthaṃ vyalīkāḥ priyatamā iva so 'vyalīkaḥ śuśrāva sūtatanayasya tadā vyalīkāḥ / rantuṃ nirantaramiyeṣa tato 'vasāne tāsāṃ girau ca vanarājipaṭaṃ vasāne // 5.1	vasantatilakā [14: tBjjgg] (? 3 eva pādāḥ yuktāḥ)
taṃ sa dvipendratulitātulatuṅgaśṛṅgam abhyullasatkadalikāvanarājimuccaiḥ / vistāraruddhavasudho 'nvacalaṃ cacāla lakṣmīṃ dadhatpratigireralaghurbalaughaḥ // 5.2	vasantatilakā [14: tBjjgg]
bhāsvatkaravyatikarollasitāmbarāntas tāpatrapā iva mahājanadarśanena / saṃvivyurambaravikāsi camūsamutthaṃ pṛtvīrajaḥ karabhakaṇṭhakaḍāramāśaḥ // 5.3	vasantatilakā [14: tBjjgg]
āvartinaḥ śubhaphalapradaśuktiyuktāḥ saṃpannadevamaṇayo bhṛtarandhrabhāgāḥ / aśvāḥ pyadhurvasumatīmatirocamānās tūrṇaṃ payodhaya ivormibhirāpatatantaḥ // 5.4	vasantatilakā [14: tBjjgg] (? 3 eva pādāḥ yuktāḥ)
ārakṣamagnamavamatya sṛṇiṃ śitāgram ekaḥ palāyata javena kṛtārtanādaḥ / anyapunarmuhurudaplavatāstabhāram anyonyataḥ pathi batābibhātamibhoṣṭrau // 5.5	upajāti śakvarī: vasantatilakā [14: tBjjgg], ajñātam [14: tBjBgg], ajñātam [14: BBjjgl] atha vā vasantatilakā [14: tBjjgg] (? 2 eva pādāḥ yuktāḥ)
āyāstamaikṣata janaśacaṭulāgrapādaṃ gacchantamuccalitacāmaracārumaśvam / nāgaṃ punarmṛdu salīlanimīlitākṣaṃ sarvaḥprayaḥ khalu bhavatayanurūpaceṣṭaḥ // 5.6	vasantatilakā [14: tBjjgg] (? 2 eva pādāḥ yuktāḥ)
trastaḥ samastajanahāsakaraḥ kareṇos tāvatkharaḥ prakharamullalayāñcakāra / yāvaccalāsanavilolanitambabimbavisrastavastramavarodhavadhūḥ papāta // 5.7	vasantatilakā [14: tBjjgg]
śailopaśalyanipatadrathanemidhārāniṣpiṣṭaniṣṭhuraśilātalacūrṇagarbhāḥ / bhūreṇavonabhasi naddhapayodacakrāś cakravadaṅgaruhadhūmraruco visasruḥ // 5.8	vasantatilakā [14: tBjjgg] (? 3 eva pādāḥ yuktāḥ)
udytkṛśānuśakaleṣu surābhighātād bhūmīsamāyātaśilāphalakācitaiṣu / parntavartmasu vcakramire mahāśvāḥ śailasya dardurapuṭāniva vādayantaḥ // 5.9	ajñātasamavṛtta [13: rnBrg] (? 2 eva pādāḥ yuktāḥ)
tejonirodhasamatāvahitena yantrā samaykkaśātrayavicāravātā niyuktaḥ / ārāṭṭajaścaṭulaniṣṭhurapātamuccaiś citraṃ cakāra padamardapulāyitena // 5.10	vasantatilakā [14: tBjjgg] (? 3 eva pādāḥ yuktāḥ)
nīhārajālamālinaḥ punaruktasāndrāḥ kurnvadhūjanavilocanapakṣmamālāḥ / kṣuṇṇaḥ kṣaṇaṃ yadubalairdivamātitāṃsuḥ pāṃśurdisāṃ mukhamatutthayadutthito 'dreḥ // 5.11	vasantatilakā [14: tBjjgg] (? 3 eva pādāḥ yuktāḥ)
ucchidya vidviṣa iva prasrabhaṃ mṛgendrān indrānujācarabhūtapatayo 'dhyavātsuḥ / vanyebhamastakanikhātanakhāgrayamuktamuktāphalaprakarabhāñji guhāgṛhāṇi // 5.12	ajñātasamavṛtta [9: tBj] (? 2 eva pādāḥ yuktāḥ)
vibhrāṇayā bahalayāvakaṅkapiṅkapicchāvacūḍāmanumādhavamāsa jagmuḥ / cañcvagradaṣṭacaṭulāhitapatākayānye svāvāsabhāgamuragāśanaketuyaṣṭyā // 5.13	ajñātasamavṛtta [9: ssy] (? 2 eva pādāḥ yuktāḥ)
chāyāmapāsya mahatīmapi vartamānām āgāminīṃ jagṛhire janatāsrūṇām / sarvo hi nopāgatamapyapacīyamānaṃ vardhiṣṇumāśrayamanāgatamabhyupaiti // 5.14	vasantatilakā [14: tBjjgg] (? 2 eva pādāḥ yuktāḥ)
agragatena vasatiṃ parigṛhya ramyām āpātyasainikanirākarāṇākulena / yānto 'nyataḥ plutakṛtasvaramāśu dūrād udbāhunā juhuvavire muhurātmavargyāḥ // 5.15	na kiṃcid adhyavasitam
siktā ivāmṛtarasena muhurjanānāṃ klānticchido vanavanaspatayastadānīm / śākhāvasaktavasanābharaṇābhirāmāḥ kalpadrumaiḥ saha vicitraphalairvirejuḥ // 5.16	vasantatilakā [14: tBjjgg]
yānājjanaḥ parijanairavatāryamāṇā rājñīrnarāpanayanākulasauvidallāḥ / srastāvaguṇṭhanapaṭāḥ kṣaṇalakṣyamāṇavakraśriyaḥ sabhayakautukamīkṣate sma // 5.17	vasantatilakā [14: tBjjgg]
kaṇṭhāvasaktamṛdubāhulatāturaṅgād rājāvarodhanavadhūravatārayantaḥ / āliṅganānyadhikṛtāḥ sphuṭamāpureva gaṇḍasthalīḥ śucitayā na cucumburāsām // 5.18	vasantatilakā [14: tBjjgg]
dṛṣṭveva nirjatakalāpabharāmadhastād vyākīrṇamānyakabarāṃ kabarīṃ taruṇyāḥ / prādudruvatsapadi candrakavāndrumāgrāt saṃgharṣiṇā saha guṇābhyadhikairdurāpam // 5.19	vasantatilakā [14: tBjjgg]
rociṣṇukāñcanacayāṃśupiśaṅgitāśā vaṃśadhvajairjaladasaṃhatimullikhantyaḥ / bhūbharturāyata nirantarasaṃnivṛṣṭāḥ pādā ivābhivabhurāvalayo rathānām // 5.20	vasantatilakā [14: tBjjgg]
chāyāvidhāyibhiranujjhitabhūtiśobhair ucchrāyibhirbahalapāṭaladhāturāgaiḥ / dūṣyairapi kṣitibhṛtāṃ dviradairudāratārāvalīviracanairvyarucannivāsāḥ // 5.21	vasantatilakā [14: tBjjgg]
utkṣaptapaṭakāntaralīyamānam andānilapraśamitaśramagharmatoyaiḥ / durvāpratānasahajāstaraṇeṣu bheje nidrasukhaṃ vasanasadmasu rājadāraiḥ // 5.22	ajñātasamavṛtta [12: jssy] (? 2 eva pādāḥ yuktāḥ)
prasvedavārisaviśeṣaviṣaktamaṅge kūrpāsakaṃ kṣatanakhakṣatamutkṣipantī / āvirbhavadvanapayodharabāhumūlā śātodarī yuvadṛśāṃ kṣaṇamutsavo 'bhūt // 5.23	vasantatilakā [14: tBjjgg]
yāvatsa eva samayaḥ samameva tāvad avyākulāḥ paṭamayānyabhito vitatya / paryāpatatkrayikalokamagaṇyapaṇyapūrṇapaṇā viṇuno vipaṇīrvibhejuḥ // 5.24	vasantatilakā [14: tBjjgg] (? 3 eva pādāḥ yuktāḥ)
alpaprayojanakṛtorutaraprayātasair udgūrṇaloṣṭaguḍaiḥ parito 'nuviddham / udyātamudratamanokahajhālamadhyād anyāḥ śaśaṅguṇamanalpamavannavāpa // 5.25	vasantatilakā [14: tBjjgg] (? 3 eva pādāḥ yuktāḥ)
trāsākulaḥ paripatanparito niketān puṃbhirna kaiścidapi dhanvabhiranvabandhi / tasthau tathāpi na mṛgaḥ kvacidaṅganānām ākarṇapūrṇanayaneṣuhatekṣaṇaśrīḥ // 5.26	vasantatilakā [14: tBjjgg]
āstīrṇatalparacitāvāsathaḥ kṣaṇena veśayājanaḥ kṛtanavakarmakāmyaḥ / khinnānakhinnamatirāpatato manuṣyān pratyagrahīcciraniviṣṭa ivopacāraiḥ // 5.27	vasantatilakā [14: tBjjgg] (? 2 eva pādāḥ yuktāḥ)
sasnuḥ payaḥ papuranenijurambarāṇi jakṣurbisaṃ dhṛtavikāsibhisaprasūnā / sainyāḥ śriyāmanupabhoganirarthakatvadoṣapravādamamṛjannaganimangānām // 5.28	vasantatilakā [14: tBjjgg] (? 3 eva pādāḥ yuktāḥ)
nābhihradaiḥ parigṛhītarayāṇi nimnaiḥ satrīṇāṃbṛhajjaghanasetunivāritāni / jagmurjalāni jalamuḍḍakavādyavalguvalgaddhanastanataṭaskhalitāni mandam // 5.29	vasantatilakā [14: tBjjgg] (? 3 eva pādāḥ yuktāḥ)
ālolapuṣkaramukhollasitairabhīkṣṇamukṣāṃbabhūvurabhitovapurambuvarṣaiḥ / svedāyata śvasitanirastavegamugdhamūrdhanyaratnanikarairiva hāstikāni // 5.30	vasantatilakā [14: tBjjgg] (? 3 eva pādāḥ yuktāḥ)
ye pakṣiṇaḥ prathamamambunidhiṃ gatāste ye 'pīndrapāṇitulāyudhalūnapakṣāḥ / tejagmuradripatayaḥ sarasīrvigāḍhum ākṣiptaketukuthasainyagajacchalena // 5.31	vasantatilakā [14: tBjjgg] (? 3 eva pādāḥ yuktāḥ)
ātmānameva jaladheḥ pratibimbitāṅgam ūrmau mahatyabhimukhāpātitaṃ nirīkṣya / krodhādadhāvadapabhīrabhihantumanyanāgābhiyukta iva yuktamaho mahebhaḥ // 5.32	vasantatilakā [14: tBjjgg] (? 3 eva pādāḥ yuktāḥ)
nādātumanyakarimuktamadāmbutiktaṃ dhūtāṅkuśena na vihātumapīcchatāmbhaḥ / ruddhe gajena saritaḥ saruṣāvatāre riktodapātrakaramāsta ciraṃ janaughaḥ // 5.33	vasantatilakā [14: tBjjgg]
panthānamāśu vijahīhi puraḥ stanau te paśyanpratidvaradakumbhaviśaṅgicetāḥ / stamberamaḥ pāriṇinaṃsurāvupaiti ṣiṅgairagadyata sasaṃbhramameva kācit // 5.34	vasantatilakā [14: tBjjgg] (? 3 eva pādāḥ yuktāḥ)
kīrṇaṃ śanairanukapolamanekapānāṃ hastaurvigāḍhamadatāparujaḥ śamāya / ākarṇamullasitamambu vikāśikāśanīkāśamāpa samatāṃ sitacāmarasya // 5.35	vasantatilakā [14: tBjjgg]
gaṇḍūṣamujjhitavatā payasaḥ saroṣaṃ nāgena labdhaparavāraṇamārutena / ambhodhirodhasi pṛthupratimānabhāgaruddhorudantamusalaprasaraṃ nipete // 5.36	vasantatilakā [14: tBjjgg]
dānandadattayapi jalaiḥ sahasādhirūḍhe ko vidyamānagatirāsitumutsahate / yaddantinaḥ kaṭakaṭāhataṭānmimaṅkṣor maṅkṣūdapāti paritaḥ paṭalairasīnām // 5.37	vasantatilakā [14: tBjjgg] (? 2 eva pādāḥ yuktāḥ)
antarjalaughamavagāḍhavataḥ kapolau hitvā kṣaṇaṃ vitatapakṣatirantarīkṣe / dravyaśrayeṣvapi gaṇeṣu rarāja nīlo varṇaḥ pṛthaggata ivāligaṇo gajasya // 5.38	vasantatilakā [14: tBjjgg]
saṃsarpibhiḥ payasi gairikareṇurāgair ambhojagarbharasasāṅganiṣaṅgiṇā ca / krīḍopabhogamanubhūya sarinmahebhāv anyonyavastraparivartamiva vyadhattām // 5.39	vasantatilakā [14: tBjjgg]
yāṃ candrakairmadajalasya mahānadīnāṃ netraśriyaṃ vikasato vidadhurgajendrāḥ / tāṃ pratyavāpuravilambitamuttaranto dhautāṅgalagnanavanīlapayojavastraiḥ // 5.40	vasantatilakā [14: tBjjgg]
pratyanyadanti niśitāṅguśadūrabhinnaniryāṇaniryadasṛjaṃ calitaṃ nipādī / roddhuṃ mahebhaparivraḍhimānamāgād ākrantito na vaśameti mahānparasya // 5.41	vasantatilakā [14: tBjjgg] (? 3 eva pādāḥ yuktāḥ)
sevyo 'pi sānunayamākalanāya yantrā nītena vanyakaridānakṛtādhivāsaḥ / nābhāji kevalamabhāji gajena śākhī nānyasya gandhamapi mānabhataḥ sahante // 5.42	vasantatilakā [14: tBjjgg]
adrīndukuñcacarakuñjaragaṇḍakāṣasaṃkrāntadānapayaso vanapādapasya / senāgajena mathitasya nijaprasūnair mamle yathāgatamagāmi kulairalīnām // 5.43	vasantatilakā [14: tBjjgg]
noccairyadā tarutaleṣu mamustadānīm ādhoraṇairabhihitāḥ pṛthumūlaśākhāḥ / bandhāya cicchiduribhāstarasātmanaiva naivātmanīnamatha vā kriyate madāndhaiḥ // 5.44	vasantatilakā [14: tBjjgg]
uṣṇoṣṇaśīkarasṛjaḥ prabaloṣmaṇo 'ntarutphullanīlanalinodaratulyabhāsaḥ / ekānvaśālaśiraso haricandaneṣu nāgānbabandhurapārānmanujā nirāsuḥ // 5.45	vasantatilakā [14: tBjjgg] (? 3 eva pādāḥ yuktāḥ)
kaṇḍūyataḥ kaṭubhuvaṃ kariṇo madena skandhaṃ sugandhimanulīnavatā nagasya / sthūlendranīlaśakalāvalikomalena kaṇaṭheguṇatvamalīnāṃ valayena bheje // 5.46	vasantatilakā [14: tBjjgg] (? 3 eva pādāḥ yuktāḥ)
nirdhūtavītamapi bālakamullalantaṃ yantā krameṇa parisāntvanatarjanābhiḥ / śikṣāvaśena śanakairvaśamānināya śāśtraṃ hi niścitadhiyāṃ kva na siddhameti // 5.47	vasantatilakā [14: tBjjgg]
stambhaṃ mahāntamucitaṃ sahasā mumoca dānaṃ dadāvatitarāṃ sarasāgrahastaḥ / baddhaparāṇi parito nigaḍāneyalāvīt svātantryamujvalamavāpa kareṇurājaḥ // 5.48	vasantatilakā [14: tBjjgg] (? 3 eva pādāḥ yuktāḥ)
jajñe janairmukulitatākṣamanādadāne saṃrabdhahastipakaniṣṭuracodanābhiḥ / gambhīravedini puraḥ kavalaṃ karīndre mando 'pi nāma na mahānavagṛhya sādhyaḥ // 5.49	vasantatilakā [14: tBjjgg] (? 3 eva pādāḥ yuktāḥ)
kṣiptaṃ puro na jagṛhe muhurikṣukāṇḍaṃ nāpekṣate sma nikaṭopagatāṃ kareṇuṃ / sasmāra vāraṇapatiḥ parimīlitākṣam icchāvihāravanavāsamahotsavanām // 5.50	vasantatilakā [14: tBjjgg] (? 3 eva pādāḥ yuktāḥ)
duḥkhena bhojayitumāśayitā śaśāka tuṅgāgrakāyamanamantamanādareṇa / utkṣiptahastataladattavidhānapiṇḍasnehasruti snapitabāhuribhādhirājam // 5.51	vasantatilakā [14: tBjjgg]
śuklāṃśukoparacitāni nirantarābhir veśmani rasmivitatāni narādhipānām / candrākṛtāni gajamaṇaḍalikābhiruccair nīlābhrapaṅktipariveṣamivādhijagmuḥ // 5.52	vasantatilakā [14: tBjjgg] (? 2 eva pādāḥ yuktāḥ)
gatyūnamargagatayo 'pi gatorumārgāḥ svairaṃ samācakṛṣire bhuvi vellanāya / darpodayollasitaphenajalānusārasaṃlakṣyapalyayanavardhrapadāsturaṅgāḥ // 5.53	vasantatilakā [14: tBjjgg]
ājighrati praṇatamūrdhani bāhlaje 'śve tisyāṅgasaṅgamasukhānubhavotsukāyāḥ / nāsāvirokapavanollasitaṃ tanīyo romāñcatāmiva jagāma rajaḥ pṛthivyāḥ // 5.54	vasantatilakā [14: tBjjgg]
hemnaḥ sthalīṣu paritaḥ parivṛtya vājī dhunvanvapuḥ pravitatāyatakeśapaṅktiḥ / jvalākaṇāruṇarucā nikareṇareṇoḥ śeṣeṇatejasaḥ ivollasatā rarāja // 5.55	upajāti śakvarī: ajñātam [14: jBjjgg], vasantatilakā [14: tBjjgg], ajñātam [14: trjjgl] atha vā vasantatilakā [14: tBjjgg] (? 2 eva pādāḥ yuktāḥ)
dantālikādharaṇaniścalapāṇiyugmam ardhodito haririvodayaśailamūrdhnaḥ / stokena nākramata vallabhapālamuccaiḥ śrīvṛkṣakī puruṣakonnamitāgrakāyaḥ // 5.56	vasantatilakā [14: tBjjgg]
reje janaiḥ snapanasāndratarārdramūrtir devairivānimiṣaddṛṣṭibhirīkṣyamāṇaḥ / śrīsaṃnidhānaramaṇīyataro 'śva uccair uccaiśravā jalanidheriva jātamātraḥ // 5.57	vasantatilakā [14: tBjjgg] (? 3 eva pādāḥ yuktāḥ)
aśrāvi bhūmipatibhiḥ kṣaṇavītanidrair aśnunpuro haritakaṃ mudamādadhānaḥ / grīvāgralolakalakiṅgiṇīkānināda miśraṃ dadhaddaśanacarcuraśabdamaśvaḥ // 5.58	vasantatilakā [14: tBjjgg] (? 3 eva pādāḥ yuktāḥ)
utkhāya darpacalitena sahaiva rajjvā kīlaṃ prayatnaparamānavadurgraheṇa / ākulyakāri kaṭakasturageṇa tūrṇam aśveti vidrutamanudrutāśvamanyam // 5.59	vasantatilakā [14: tBjjgg] (? 3 eva pādāḥ yuktāḥ)
avyākulaṃ prakṛtamuttaradheyakarma dhārāḥ prasādhayituvyatikīrṇarūpāḥ / siddhaṃ mukhe navasu vāthiṣu kaścidaśvaṃ valgāvibhāgakuśalo gamayāṃbabhūva // 5.60	vasantatilakā [14: tBjjgg] (? 3 eva pādāḥ yuktāḥ)
muktāsṛṇāni paritaḥ kacakaṃ carantas truṭyādvitānatanikāvyatiṣaṅgabhājaḥ / sasruḥ saroṣaparicārakavāryamāṇā damāñcalaskhalitalolapadaṃ turaṅgāḥ // 5.61	vasantatilakā [14: tBjjgg] (? 3 eva pādāḥ yuktāḥ)
uttīrṇabhāralaghunāpyalaghūlapaughasauhityaniḥsahatareṇa taroradhastāt / romanthamantharacaladgurusāsnamāsāṃcakre nīmīladalasekṣaṇamaukṣakeṇa // 5.62	vasantatilakā [14: tBjjgg] (? 3 eva pādāḥ yuktāḥ)
mṛtpiṇḍaśekharitakoṭibhirardhacandraṃ śṛṅgai śikhāgragatalakṣmamalaṃ hasadbhiḥ / ucchṛṅgitānyavṛṣabhā saritāṃ nadanto rodhāṃsi dhīramapacaskirire mahokṣāḥ // 5.63	vasantatilakā [14: tBjjgg]
medasvinaḥ sarabhasopagatānabhīkān bhaṅkatvā parānanaḍuho muhurāhavena / ūrjasvalena surabhīranuniniḥsapatnaṃ jagme jayoddhuraviśālaviṣāṇamukṣṇā // 5.65	ajñātasamavṛtta [15: mjssj] (? 2 eva pādāḥ yuktāḥ)
bibhrāṇamāyatimatīmavṛthā śirodhiṃ pratyagratāmatirasāmadhikaṃ dadhanti / loloṣṭramauṣṭrakamudagramukhaṃ tarūṇām abhraṃlihāni lilihe navapallavāni // 5.64	vasantatilakā [14: tBjjgg]
sārdhaṃ kathañciducitaiḥ picumardapattrair āsyāntarālagatamāmradalaṃ mradīyaḥ / dāserakaḥsapadi saṃvalitaṃ niṣādair vipraṃ purā patagarāḍiva nirjagāra // 5.66	vasantatilakā [14: tBjjgg]
spaṣṭaṃ bahiḥ sthitavaterapi nivedayantaś ceṣṭāviśeṣamanujīvijanāya rājñām / vaitālikāḥ sphuṭapadaprakaṭārthamuccair bhogāvalīḥ kalagiro 'vasareṣu peṭhuḥ // 5.67	vasantatilakā [14: tBjjgg] (? 3 eva pādāḥ yuktāḥ)
unnamratāmrapaṭamaṇḍapamaṇḍitaṃ tadānīlananāgakulasaṃkulamābabhāse / saṃdhyāśubhinnaghanakarburitāntarīkṣalakṣmīviḍambi śiviraṃ śivakīrtanasya // 5.68	vasantatilakā [14: tBjjgg] (? 3 eva pādāḥ yuktāḥ)
dharasyoddhartāsitvamitinanu sarvatra jagati pratītastatkiṃ māmatibharamadhaḥ prāpipāyiṣuḥ / upālabdhevoccairgiripatiriti śrīpatimasau balākrāntaḥ kraḍaddviradamathitorvīruharavaiḥ // 5.69	upajāti atyaṣṭi: ajñātam [17: ymnsrlg], śikhariṇī [17: ymnsBlg], ajñātam [17: yrnsBlg] atha vā śikhariṇī [17: ymnsBlg] (? 2 eva pādāḥ yuktāḥ)
atha riraṃsumamuṃ yugapadgirau kṛtayathāsvataruprasavaśriyā / ṛtugaṇena niṣevitumādadhe bhuvi padaṃ vipadantakṛtaṃ satāṃ // 6.1	drutavilambita [12: nBBr]
navapalāśapalāśavanaṃ puraḥ sphuṭasphaṭaparāgatapaṅgajam / mṛdulatāntalatāntamalokayatsa surabhiṃ sumanobharaiḥ // 6.2	ajñātasamavṛtta [11: nBBgl] (? 2 eva pādāḥ yuktāḥ)
vilulitālakasaṃhṛtirāmṛśanmṛgadṛśāṃ śramavāri lalāṭajam / tanutaraṅgatatiṃ sarasāṃ dalatkuvalayaṃ valayanmarudāvavau // 6.3	drutavilambita [12: nBBr]
tulayati sma vilocanatārakāḥ kurabakastabakavyatiṣahkiṇi / guṇavadāśrayalabdhaguṇodadaye mālinimālini mādhavayoṣitāṃ // 6.4	drutavilambita [12: nBBr] (? 3 eva pādāḥ yuktāḥ)
sphuṭamivojvalakāñcakāntibhiryutamaśokamaśobhata campakaiḥ / virahiṇāṃ hṛdayasya bhidābhṛtaḥ kapiśitaṃ piśitaṃ madanāgninā // 6.5	drutavilambita [12: nBBr] (? 3 eva pādāḥ yuktāḥ)
smarāhutāśanamurmuracūrṇatāṃ dadhurivāmravanasya rajaḥkaṇāḥ / nipātitāḥ paritaḥ pathikavrajānupari te paritepurato bhṛśam // 6.6	ajñātārdhasamavṛtta [jBBr, nBBr]
ratipatiprahiteva kṛtakrudhaḥ priyatameṣu vadhūranunāyikā / bakulapuṣparasāsavapeśaladhvaniragānniragāt madhupāvaliḥ // 6.7	drutavilambita [12: nBBr]
priyasakhīsadṛśaṃ pratibodhitāḥ kimapi kāmyagirā parapuṣṭayā / priyatamāya vapurgurumatsaracchidurayāduranāciṃ aṅganāḥ // 6.8	drutavilambita [12: nBBr] (? 3 eva pādāḥ yuktāḥ)
madhukarairapavādakarairiva smṛtibhuvaḥ pathikāḥ hariṇā iva / kalatayā vacasaḥ parivādinīsvarajitā vaśamāyayuḥ // 6.9	drutavilambita [12: nBBr] (? 3 eva pādāḥ yuktāḥ)
samabhisṛtya rasādavalambitaḥ pramadayā kusumāvacicīrṣayā / avinamanna rarājavṛthoccakairanṛtayā nṛtayā vanapādapaḥ // 6.10	drutavilambita [12: nBBr]
idamapāsya virāgi parāgīralikadambakamamburuhāṃ tatīḥ / stanabhareṇa jitastabakānamannavalate valate 'bhimukhaṃ tava // 6.11	āryāgīti (12, 20, 12, 20)
surabhiṇiśvasite dadhatastṛṣaṃ navasudhāmadhure ca tavādhare / alamaleriva gandharasāvamū mama na saumanasau manaso mude // 6.12	drutavilambita [12: nBBr]
iti gadantamanantaramaṅganā bhujayugonnamanoccatarastanī / praṇayinaṃ rabhasādudaraśriyā valibhayādalibhayādiva sasvaje // 6.13	drutavilambita [12: nBBr] (? 3 eva pādāḥ yuktāḥ)
vadanasaurabhalobhaparibhramadbhramarasaṃbhramasaṃbhṛtaśobhayā / calitayā vidadhe kalamekhalākalakalo 'lakaloladṛśānyayā // 6.14	drutavilambita [12: nBBr]
ajagaṇan gaṇaśaḥ priyamagrataḥ praṇatamapyabhimānitayā na yāḥ / sati madhāvabhavanmadanavyathā vidhuritā dhuritāḥ kukurastriyaḥ // 6.15	drutavilambita [12: nBBr]
kusumakārmukakārmukasaṃhitadrutaśilīmukhakhaṇḍitavigrahāḥ / maraṇamapyaparāḥ pratipedire kimu muhurmuhurgatabhartṛkāḥ // 6.16	drutavilambita [12: nBBr] (? 3 eva pādāḥ yuktāḥ)
rurudhiṣā vadanāmburuhaśriyaḥ sutanu satmalaṅkaraṇāya te / tadapi samprati sannihite madhāvadhigamaṃ dhigamaṅgalamaśruṇaḥ // 6.17	drutavilambita [12: nBBr] (? 3 eva pādāḥ yuktāḥ)
tyajati kaṣṭāmasāvacirādasūn virahavedanayetyaghaśaṅgibhiḥ / priyatayā gaditāstvayi bāndhavairavitathā vitathāḥ sakhi mā giraḥ // 6.18	drutavilambita [12: nBBr] (? 3 eva pādāḥ yuktāḥ)
na khalu dūragato 'pyadhivartate mahamasāviti bandhutayoditaiḥ / praṇayino niśamayya vadhūrbahiḥ svaramṛtairamṛtairiva nirvavau // 6.19	drutavilambita [12: nBBr]
madhurayā madhubodhitamādhavīmadhusamṛddhisamedhitamedhayā / madhukarāṅganayā muhurunmadadhvanibhṛtā nibhṛtākṣaramujjage // 6.20	drutavilambita [12: nBBr]
aruṇitākhiśailavanā muhurvidadhatī pathikān paritāpinaḥ / vikacakiṃśukasaṃhatiruccakairudavahaddavahavyavahaśriyam // 6.21	drutavilambita [12: nBBr] (? 3 eva pādāḥ yuktāḥ)
ravituraṅgatanūruhatulyatāṃ dadhati yatra śirīṣarajorucaḥ / upayayau vidadhannavamallikāḥ śucirasau cirasaurabhasaṃpadaḥ // 6.22	drutavilambita [12: nBBr]
dalitakomalapāṭalakuḍmale nijavadhūśvasitānuvidhāyini / maruti vāti vilāsibhirunmadabhramadalau madalaulyamupādade // 6.23	drutavilambita [12: nBBr]
nidadhire dayitorasi tatkṣaṇaspanavārituṣārabhṛtaḥ stanāḥ / sarasacandanareṇuranukṣaṇaṃ vicakare ca kareṇa varorubhiḥ // 6.24	drutavilambita [12: nBBr] (? 3 eva pādāḥ yuktāḥ)
sphuradadhīrataḍinnayanā muhuḥ priyamivāgalitorupayodharā / jaladharāvalirapratipālitasvasamayā samayāñjagatīdharam // 6.25	drutavilambita [12: nBBr]
gajakadambakamecakamuccakairnabhasi vīkṣya navāmbudamambare / abhisasāra na vallabhamaṅganā na cakame ca kamekarasaṃ rahaḥ // 6.26	drutavilambita [12: nBBr]
anuyayau vividhopalakuṇḍaladyutivitānakasaṃvalitāṃśukam / dhutatanurvalayasya payomucaḥ śabalimā balimānamuṣo vapuḥ // 6.27	drutavilambita [12: nBBr]
drutasamīracalaiḥ kṣaṇalakṣitavyavahitā viṭapairiva mañjarī / natatamālanibhasya nabhastaroracirarocirarocata vāridaiḥ // 6.28	drutavilambita [12: nBBr]
paṭalamambumucāṃ pathikāṅganā sapadi jīvitasaṃśayameṣyatī / sanayanāmbusakhījana saṃbhramādvidhurabandhurabandhuramaikṣata // 6.29	drutavilambita [12: nBBr]
pravasataḥ sutarāmudakampayadvilakandalakampanalālitaḥ / namayati sma vanāni manasvinījananamano ghanamārutaḥ // 6.30	gīti (12, 18, 12, 18)
jaladapaṅktiranartayadunmadaṃkalavilāpi kalāpikadambakam / kṛtasamārjanamardalamaṇḍaladhvanijayā nijayā svanasaṃpadā // 6.31	drutavilambita [12: nBBr]
navakadambajo 'ruṇitāmbarairadhipurandhri śilīndhrasugandhibhiḥ / manasi rāgavatāmanurāgitā navanavā vanavāyubhirādadhe // 6.32	drutavilambita [12: nBBr] (? 3 eva pādāḥ yuktāḥ)
śamitatāpamapoḍhamahīrajaḥ prathamabindubhirambumuco 'mbhasāṃ / praviralairacalāṅganamaṅganājanasugaṃ na sugandhi na cakrire // 6.33	drutavilambita [12: nBBr]
dviradavalakṣamalakṣyata sphuritabhṛṅgamṛcchavi ketakam / ghanaghanaughavighaṭṭanayā divaḥ kṛśasikhaṃ śaśikhaṇḍamiva cyutam // 6.34	drutavilambita [12: nBBr] (? 2 eva pādāḥ yuktāḥ)
dalitamauktikacūrṇavipāṇḍavaḥ sphuritanirjharaśīkaracāravaḥ / kuṭajapuṣpaparāgakaṇāḥ sphuṭaṃ vidadhire dadhireṇuviḍambanām // 6.35	drutavilambita [12: nBBr]
navapayaḥkaṇakomalamālatīkusumasaṃtatisaṃtatasaṅgibhiḥ / pracalitoḍunibhaiḥ paripāṇḍimāḥ śubharajobharajo 'libhirādade // 6.36	drutavilambita [12: nBBr]
nijarajaḥ paṭavāsamivākiraddhṛtapaṭopamavārimucāṃ diśāṃ / priyaviyuktavadhūjanacetasāmanavanī navanīpavanāvaliḥ // 6.37	drutavilambita [12: nBBr]
praṇayakopabhṛto 'pi parāṅmukhāḥ sapadi vāridharāravabhīravaḥ / praṇayinaḥ parirabdhumathāṅganā vavalire valirecitamadhyamāḥ // 6.38	drutavilambita [12: nBBr]
vigatarāgaguṇo 'pi jano na kaścalati vāti payodanabhasvati / abhihite 'libhirevamivoccakairananṛte nanṛte navapallavaiḥ // 6.39	drutavilambita [12: nBBr]
aramayan bhavanādaciradyuteḥ kila bhayādamapayātumanicchavaḥ / yadunarendragaṇaṃ taruṇāgaṇāstamatha manmathamantharabhāṣiṇaḥ // 6.40	drutavilambita [12: nBBr] (? 3 eva pādāḥ yuktāḥ)
dadatamantaritāhimadīdhitiṃ khagakulāya kulāyanilāyitām / jaladakālamabodhakṛtaṃ diśāmaparāthāpa rathavayavāyudhaḥ // 6.41	drutavilambita [12: nBBr] (? 3 eva pādāḥ yuktāḥ)
sa vikacotpalacakṣuṣamaikṣata kṣitibhṛto 'ṅagagatāṃ dayitāmiva / śaradamacchagaladvasanopamākṣamadhanāmaghanāśanakīrtanaḥ // 6.42	drutavilambita [12: nBBr] (? 3 eva pādāḥ yuktāḥ)
jagati naiśamaśītakaraḥ karairviyati vāridavṛndamayaṃ tamaḥ / jalajarājiṣu naindramadidravanna mahatāmahatāḥ kva ca nārayaḥ // 6.43	drutavilambita [12: nBBr]
samaya eva karoti balābalaṃ praṇigatavanta itīva śarīriṇām / śaradi haṃsaravāḥ paruṣīkṛtasvaramayūramayū ramaṇīyatām // 6.44	drutavilambita [12: nBBr] (? 3 eva pādāḥ yuktāḥ)
tanuruhāṇi puro vijitadhvanerdhavalapakṣavihaṅgamakūjitaiḥ / jagalurakṣamayeva śikhaṇḍinaḥ paribhavo 'ribhavo hi suduḥsahaḥ // 6.45	drutavilambita [12: nBBr]
anuvanaṃ vanarājivadhūmukhe bahalarāgajavādharacāruṇi / vikacabāṇavalayo 'dhikaṃ rurucire rucirekṣaṇavibhramāḥ // 6.46	drutavilambita [12: nBBr] (? 3 eva pādāḥ yuktāḥ)
kanakabhaṅgapiśaṅgadalairdadhe sarajasāruṇakeśaracārubhiḥ / priyavimānitamānavatīruṣāṃ nirasanairasanairavṛthārthatā // 6.47	drutavilambita [12: nBBr]
mukhasarojarucaṃ madapāṭalāmanucakāra cakoradṛśāṃ yataḥ / dhṛtanavātapamutsukatāmato na kamalaṃ kamalambhayadambhasi // 6.48	drutavilambita [12: nBBr]
vigatasasyajidhatsamaghaṭṭayatkalamagopavadhūrna mṛgavrajam / śrutatadīritakomalagītakadhvanimiṣe 'nimeṣekṣaṇamagrataḥ // 6.49	drutavilambita [12: nBBr] (? 3 eva pādāḥ yuktāḥ)
kṛtamadaṃ nigadanta ivākulīkṛtajagatrayamūrjamataṅgajam / vavurayukchadagucchasugandhayaḥ satatagāstatagānagiro 'libhiḥ // 6.50	drutavilambita [12: nBBr]
vigatavāridharāvaraṇāḥ kvacidadṛśurullasitāsitāsitāḥ / kvacidivendragajājinakañcukāḥ śaradi nīradinīryadevo diśaḥ // 6.51	ajñātasamavṛtta [11: nBBgl] (? 2 eva pādāḥ yuktāḥ)
vilulitāmanilaiḥ śaradaṅganā navasaroruhakeśarasambhavām / vikarituṃ parihāsavidhitsayā harivadhūriva dhūlimudhakṣipat // 6.52	drutavilambita [12: nBBr]
haritapatramayīva marudgaṇaiḥ sragavanaddhamanoramapallavā / madhuriporabhitāmramukhī mudaṃ divi tatā vitatāna śukāvaliḥ // 6.53	drutavilambita [12: nBBr]
smitasaroruhanetrasarojalāmatisitaṅgavihaṅgahasaddivam / akalayan muditāmiva sarvataḥ sa śaradanturadihmukhām // 6.54	drutavilambita [12: nBBr] (? 3 eva pādāḥ yuktāḥ)
gajadvayasīrapi haimanastuhinayan saritaḥ pṛṣatāṃ patiḥ / salilasantatimadhvagayoṣitāmatunatātanutāpakṛtaṃ dṛśāṃ // 6.55	drutavilambita [12: nBBr] (? 3 eva pādāḥ yuktāḥ)
idamayuktamaho mahadeva yadvaratanoḥ smarayatyanilo 'nyadā / smṛsayauvanasoṣmapayodharān satuhinastu hinastu viyoginaḥ // 6.56	drutavilambita [12: nBBr] (? 3 eva pādāḥ yuktāḥ)
priyatamena yayā saruṣā sthitaṃ na saha sā sahasā parirabhya tam / ślathayituṃ kṣaṇamakṣamatāmaṅganā na saha sā sahasā kṛtavepathuḥ // 6.57	drutavilambita [12: nBBr] (? 3 eva pādāḥ yuktāḥ)
bhṛśamadūyata yādharapallavakṣatiranāvaraṇā himamārutaiḥ / daśanaraśmipaṭena ca sītkṛtairnivāsiteva sitena sunirvavau // 6.58	drutavilambita [12: nBBr] (? 3 eva pādāḥ yuktāḥ)
vraṇabhṛtā sutanoḥ kalasīkṛtasphuritadantamarīcimayaṃ dadhe / sphuṭamivāvaraṇaṃ himārutairmṛdutayā dutayādharalekhayā // 6.59	drutavilambita [12: nBBr] (? 3 eva pādāḥ yuktāḥ)
dhṛtatuṣārakaṇasya nabhasvatastarulatāṅgulitarjanavibhramāḥ / pṛthu nirantaramiṣṭabhujāntaraṃ vanitayānitayā na viṣehire // 6.60	drutavilambita [12: nBBr]
himaṛtāvapi tāḥ sma bhṛśasvido yuvatayaḥ sutarāmupakāriṇau / prakaṭayatyanurāgamakṛtrimaṃ smaramayaṃ ramayanti vilāsinaḥ // 6.61	drutavilambita [12: nBBr]
kusumayanphalinīravaimardavikāsibhirahitahuṃkṛtiḥ / upavanaṃ nirabharsayata priyānviyuvatīryuvatīḥ śiśirānilaḥ // 6.62	drutavilambita [12: nBBr] (? 2 eva pādāḥ yuktāḥ)
upaciteṣu pareṣvasamarthatāṃ vrajati kālavaśādbalavānapi / tapasi mandagabhastirabhīṣumānnahi mahāhimanikaro 'bhavat // 6.63	drutavilambita [12: nBBr] (? 3 eva pādāḥ yuktāḥ)
abiṣiṣeṇayiṣuṃ bhuvanāni yaḥ smaramivākhyāta lodhraracaścayaḥ / kṣubhitasainyaparāgavipāṇḍuradyutirayaṃ tirayannubhūddiśaḥ // 6.64	ajñātasamavṛtta [11: nBBgl] (? 2 eva pādāḥ yuktāḥ)
śiśiramāsamapāsya guṇosya naḥ ka iva śītaharasya kucoṣmaṇaḥ / iti dhiyāstaruṣaḥ parirebhire ghanamato namato 'numatān priyāḥ // 6.65	drutavilambita [12: nBBr]
adhilavaṅgamamī rajasādhikaṃ malinitāḥ sumanodalatālinaḥ / sphuṭamiti prasavena puro 'hasatsapadi kundalatā dalatālinaḥ // 6.66	drutavilambita [12: nBBr]
atisurabhibhāji puṣpaśriyāmatunutaratayeṣa santānakaḥ / taruṇaparabhṛtaḥ svanaṃ rāgiṇāmatanuta rataye vasantānakaḥ // 6.67	pramuditavadanā [12: nnrr] (? 3 eva pādāḥ yuktāḥ)
nojjhituṃ yuvatimānasanirāse dakṣamiṣṭamadhuvāsarasāṃ / cūtamāliralināmatirāgādakṣamiṣṭa madhuvāsarasāram // 6.68	āryāgīti (12, 20, 12, 20)
jagadvaśīkartumimāḥ smarasya prabhāvanīke tanavai jayantīḥ / ityasya tene kadalīrmadhuśrīḥ prabhāvanī ketanavaijayantīḥ // 6.69	upajāti : upendravajrā [11: jtjgg], indravajrā [11: ttjgg]
smararāgamayī vapustamisrā parisastāra raverasatyavaśam / priyamāpa divāpi kokile strī paritastārarave rasatvaśyam // 6.70	ajñātasamavṛtta [11: ssjgg] (? 2 eva pādāḥ yuktāḥ)
vapurambuvihāramihaṃ śucinā ruciraṃ kamanīyatarā gatimā / ramaṇena ramaṇyacirāṃśulatāruciraṅkamanīyata rāgamitā // 6.71	toṭaka [12: ssss]
mudamabdabhuvāmapāṃ mayūrāḥ sahasāyanta nadī papāṭa lābhe / alinā ratamālinī śillīndhre saha sāyantanadīpapāṭalābhe // 6.72	ajñātārdhasamavṛtta [ssj, tysjgg]
kuṭajāni vīkṣya śikhibhiḥ śikharīndraṃ samayāvanau ghanamadabhramarāṇi / gaganaṃ ca gītaninadasya giroccaiḥ samayā vanaughanamadabhramarāṇi // 6.73	kalahaṃsa [13: sjssg]
abhīṣṭhamāsādya cirāya kāle samuddhṛtāśāṃ kamanī cakāśe / yoṣinmanojanmasukhodayeṣu samuddhṛtāśaṅgamanīcakāśe // 6.74	upajāti : upendravajrā [11: jtjgg], indravajrā [11: ttjgg]
stanayoḥ samayena yāṅganānāmabhinaddhārasamā na sā rasena / parirambharuciṃ tatirjalānāmabhinaddhā rasamānasārasena // 6.75	aupacchandasika = [11: ssjgg] 1,3 + [12: sBry] 2,4
jātaprītiryā madhureṇānuvanāntaṃ kāme kānte sārasikākurutena / tatsamparka prāpya purā mohanalīlāṃ kāmekānte sā rasikā kā kurute na // 6.76	mattamayūra [13: mtysg] (? 3 eva pādāḥ yuktāḥ)
kāntājanena rahasi prasabhaṃ gṛhītakeśe rate smarasahāsavatopitena / premṇā manastu rajanīṣvapi haimanīṣu ke śerate sma rasahāsavatopitena // 6.77	vasantatilakā [14: tBjjgg]
gatavatāmapi vismayamuccakairasakalāmalapallavalīlayā / madhukṛtāmasakṛdgiramāvalī rasakalāmalapallavalīlayā // 6.78	drutavilambita [12: nBBr]
kurvantamityatibhareṇa nagānavācaḥ puṣpaivirāmamalināṃ ca na gānavācaḥ / śrīmānsamastamanusānu girauvihartu bibhratyacodi sa mayūragirā vihartum // 6.79	vasantatilakā [14: tBjjgg]
anugiramṛtubhirvitāyamānāmatha sa vilokayituṃ vanāntalakṣmīm / niragamadabhirāddhumadṛtānāṃ bhavati mahatsu na niṣphalaḥ prayāsaḥ // 7.1	ajñātārdhasamavṛtta [nnr, ynjjrg]
dadhati sumanaso vanāni bahvīryuvatiyutā yadavaḥ prayātumīṣuḥ / manasimahāstramanyathāmī na kusumapañcakamalaṃ visoḍhum // 7.2	na kiṃcid adhyavasitam
avasamadhigamya taṃ harantayo hṛdayamayatnakṛtojvalasvarūpāḥ / avaniṣu padamaṅganāstadānīṃ nyadadhata vibhramasampado 'ṅaganāsu // 7.3	ajñātasamavṛtta [6: nn] (? 2 eva pādāḥ yuktāḥ)
nakharuciracindracāpaṃ lalitagateṣu gatāgataṃ dadhānā / mukharitavalayaṃ pṛthau nitambe bhujalatikā muhuraskhalattaruṇyāḥ // 7.4	ajñātasamavṛtta [11: ssjgg] (? 2 eva pādāḥ yuktāḥ)
atiyapariṇāhvavān vitene bahutaramarpitakiṅkiṇīkaḥ / alaghuni jaghanasthale 'parasyā dhvanimadhikaṃ kalamekhalākalāpaḥ // 7.5	ajñātasamavṛtta [6: ns] (? 2 eva pādāḥ yuktāḥ)
gurunibiḍanitambabimbabhārākramaṇanipīḍitamaṅganājanasya / caraṇayugamasusruvatpadeṣu svarasamasaktamalaktakacchalena // 7.6	puṣpitāgrā = [12: nnry] 1,3 + [12: njjrg] 2,4
tava sapadi samīpamānaye tāmahamiti tasya mayāgrato 'bhyadhāyi / atirabhasākṛtālaghupratijñāmanṛtagiraṃ guṇagauri mā kṛthā mām // 7.7	ajñātasamavṛtta [13: njjrl] (? 2 eva pādāḥ yuktāḥ)
na ca sutanu na vedmi yanmahīyānasunirasastava niścayaḥ pareṇa / vitathayati na jānātu madvaco 'sāviti ca tathāpi sakhīṣu me 'bhimānaḥ // 7.8	ajñātasamavṛtta [13: njjrl] (? 2 eva pādāḥ yuktāḥ)
satatamanabhibhāṣaṇaṃ mayā te pariṇamitaṃ bhavatīmanānayantayā / tvayi taditi virodhaniścitāyāṃ bhavati bhavatvasuhṛjjanaḥ sakāmaḥ // 7.9	ajñātasamavṛtta [12: nnry] (? 2 eva pādāḥ yuktāḥ)
gatadhṛtiravalambituṃ batāsūnanalamanālapanādahaṃ bhavatyāḥ / praṇayati yadi na prasādabuddhirbhava mama mānini jīvite dayāluḥ // 7.10	puṣpitāgrā = [12: nnry] 1,3 + [12: njjrg] 2,4
priyamiti vanitā nitāntamāgaḥsmaraṇasaroṣaṣakaṣāyitākṣī / caraṇagatasakhīvaco 'nurodhāt kila kathamapyanukūlayāñcakāra // 7.11	ajñātasamavṛtta [12: nnry] (? 2 eva pādāḥ yuktāḥ)
drutapadamiti mā vayasya yāsirnanu sutanuṃ paripālayānuyāntīm / nahi na viditakhedamedatīyastanajaghanodvahane tavāpi cetaḥ // 7.12	puṣpitāgrā = [12: nnry] 1,3 + [12: njjrg] 2,4
iti vadati sakhījane 'nurāgāddayitatamāmaparaściraṃ pratīkṣya / tadanugamavaśādanāyatāni nyadhita mimāna ivāvaniṃ padāni // 7.13	puṣpitāgrā = [12: nnry] 1,3 + [12: njjrg] 2,4
yadi mayi laghimānamāgatāyāṃ tava dhṛtirasti gatāsmi sampratīyam / drutatarapadapātamāpapāta priyamiti kopapadena kāpi saṃkhyā // 7.14	puṣpitāgrā = [12: nnry] 1,3 + [12: njjrg] 2,4
aviralapulakaḥ saha vrajantyāḥ pratipadamekataraḥ stanastaruṇyāḥ / ghaṭitavighaṭitaḥ priyasya vakṣastaṭabhuvi kandukavibhramaṃ babhāra // 7.15	puṣpitāgrā = [12: nnry] 1,3 + [12: njjrg] 2,4
aśithilamaparāvasajya kaṇṭhe dṛḍhaparirabdhabṛhadbahistanena / hṛṣitatanuruhā bhujena bhartṛrmṛdumamṛdu vyatividdhamekabāhuṃ // 7.16	puṣpitāgrā = [12: nnry] 1,3 + [12: njjrg] 2,4
muhurasusamamādhnatī nitāntaṃ praṇaditakāñci nitambamaṇḍalena / viṣamitapṛthuhārayaṣṭi tiryakkucamitaraṃ tadurasthale nipīḍya // 7.17	puṣpitāgrā = [12: nnry] 1,3 + [12: njjrg] 2,4
gurutarakalanūpurānunādaṃ salalitanartitavāmapādapadmā / itaradatilolamādadhānā padamatha manmathamantharaṃ jagāma // 7.18	ajñātasamavṛtta [13: njjrg] (? 2 eva pādāḥ yuktāḥ)
ladhulalitapadaṃ tadaṃsapīṭhadvayanihitobhayapāṇipallavānyā / sakaṭhinakucacūcukapraṇodaṃ priyamabalā savilāsamanvināya // 7.19	puṣpitāgrā = [12: nnry] 1,3 + [12: njjrg] 2,4
jaghanamelaghapīvaroru kṛcchrādurunibirīsanitambabhārakhedi / dayitatamaśirodharāvalambisvabhujalatāvibhavena kācidūhe // 7.20	ajñātasamavṛtta [13: njjrl] (? 2 eva pādāḥ yuktāḥ)
anuvapurapareṇa bāhumūlaprahitabhujākalitastanena ninye / nihitadaśanavāsasā kapole viṣamavitīrṇapadaṃ balādivānyā // 7.21	puṣpitāgrā = [12: nnry] 1,3 + [12: njjrg] 2,4
anuvanamasitabhruvaḥ sakhībhiḥ saha padavīmaparaḥ purogatāyāḥ / urasi sarasarāgapadalekhāpratimatayānuyayāvasaṃśayānaḥ // 7.22	ajñātārdhasamavṛtta [nnr, ynjjrg]
madanarasamahaughapūrṇanābhīhradaparivāhitaromarājayastāḥ / sarita iva savibhramaprayātapraṇaditahaṃsakabhūṣaṇā virejuḥ // 7.23	puṣpitāgrā = [12: nnry] 1,3 + [12: njjrg] 2,4
śrutipathamadhurāṇi sārasānāmanunadi suśruvire rutāni tābhiḥ / vidadhati janatāmanaḥśaravyavyadhapaṭumanmathacāpanādaśaṅkām // 7.24	puṣpitāgrā = [12: nnry] 1,3 + [12: njjrg] 2,4
madhumathanavadhūrivāhvayanti bhramarakulāni jaguryadutsukāni / tadabhinayamivāvalirvanānāmatanuta nūtanapallavāṅugulībhiḥ // 7.25	ajñātasamavṛtta [12: nnrj] (? 2 eva pādāḥ yuktāḥ)
asakalakalikākulīkṛtāliskhalanavikīrṇavikāsikeśarāṇām / marudavaniruhāṃ rajo vadhūbhyaḥ mupaharan vicakāra korakāṇi // 7.26	ajñātasamavṛtta [12: nnrj] (? 2 eva pādāḥ yuktāḥ)
upavanapavanānupātadakṣairalibhiralābhi yadaṅganājanasya / parimalaviṣayastadunnatānāmanugamane khalu sampado 'grataḥsthāḥ // 7.27	puṣpitāgrā = [12: nnry] 1,3 + [12: njjrg] 2,4
rathacaraṇadharāṅganākarābjavyatikarasampadupāttasaumanasyāḥ / jagati sumanasastadādi nūnaṃ dadhati parisphuṭamarthato 'bhidhānam // 7.28	puṣpitāgrā = [12: nnry] 1,3 + [12: njjrg] 2,4
abhimukhapatitairguṇaprakarṣādavajitamuddhatimujvalāṃ dadhānaiḥ / tarukisalayajālamagrahastaiḥ prasabhamanīyata bhaṅgamaṅganānāṃ // 7.29	puṣpitāgrā = [12: nnry] 1,3 + [12: njjrg] 2,4
muditamadhubhujo bhujena śākhāścalitaviśṛṅkhalaśaṅkhakaṃ dhuvatyāḥ / taruratiśāyitāparāṅganāyāḥ śirasi mudeva mumoca puṣpavarṣam // 7.30	ajñātasamavṛtta [13: njjrg] (? 2 eva pādāḥ yuktāḥ)
anavaratarasena rāgabhājā karajaparikṣatilabdhasaṃstavena / sapadi taruṇapallavena vadhvā vigatadayaṃ khalu khaṇḍitena mamle // 7.31	puṣpitāgrā = [12: nnry] 1,3 + [12: njjrg] 2,4
priyamabhikusumodyatasya bāhornavanakhamaṇḍanacāru mūlamanyā / muhuritarakarāhitena pīnastanataṭarodhi tirodadhe 'ṃśukena // 7.32	puṣpitāgrā = [12: nnry] 1,3 + [12: njjrg] 2,4
vitatavalivibhāvyapāṇḍulekhākṛtaparabhāghavilīnaromarājiḥ / kṛśamapi kṛśatāṃ punarnayantī vipulataronmukhalocanāvalagnaṃ // 7.33	puṣpitāgrā = [12: nnry] 1,3 + [12: njjrg] 2,4
prasakalakucabandhuroddhuroraḥprasabhavibhibhinnatanūttarīyabandhā / anamavadudarocchvasaddukūlasphuṭataralakṣyagabhīranābimūlā // 7.34	ajñātasamavṛtta [12: nnry] (? 2 eva pādāḥ yuktāḥ)
vyavahitamavijānātī kilāntavarṇabhuvi vallabhamābhimukhyabhājam / adhiviṭapi salīlamagrapuṣpagrahaṇapadena ciraṃ vilambya kācit // 7.35	ajñātasamavṛtta [12: nBry] (? 2 eva pādāḥ yuktāḥ)
atha kila kathite sakhībhiratra kṣaṇamapareva sasaṃbhramā bhavantī / śithilitakusumākulāgrapāṇiḥ pratipadasaṃyamitāṃśukāvṛtāṅgī // 7.36	puṣpitāgrā = [12: nnry] 1,3 + [12: njjrg] 2,4
kṛtabhayaparitoṣasannipātaṃ sacakitasasmitavaktravārijaśrīḥ / manasijagurutatkṣaṇopadiṣṭaṃ kimapi rāsena rasantaraṃ bhajantī // 7.37	ajñātārdhasamavṛtta [nnrynl, Bry]
avanadavadanenduricchatīva vyavadhimadhīratayā yadasthitāsmai / aharata sutarāmato 'sya cetaḥ sphuṭamabhibhūṣayati striyastrapaiva // 7.38	puṣpitāgrā = [12: nnry] 1,3 + [12: njjrg] 2,4
kisalayaśakaleṣvavācanīyāḥ pulakini kevalamaṅgakenidheyāḥ / nakhapadalipayo 'pi dīpitārthāḥ praṇidadhire dayitairanaṅgalekhāḥ // 7.39	puṣpitāgrā = [12: nnry] 1,3 + [12: njjrg] 2,4
kṛtakṛtakaruṣā sakhīmapāsya tvamakuśaleti kayācidātmanaiva / abhimatamabhi sābhilāṣamāviṣkṛtabhujamūlamabandhi mūrdhni mālā // 7.40	puṣpitāgrā = [12: nnry] 1,3 + [12: njjrg] 2,4
abhimukhamupayāti mā sma kiñcittvamabhidadhāḥ paṭale madhuvratānām / madhusurabhimukhābjagandhalabdheradhikamadhitvadanena mā nipāti // 7.41	puṣpitāgrā = [12: nnry] 1,3 + [12: njjrg] 2,4
sarajasamakarandanirbharāsu prasavavibhūtiṣu bhūruhāṃ viraktaḥ / dhruvamamṛtapanāmavāñchayāsāvadharamamuṃ madhupastavājihīte // 7.42	puṣpitāgrā = [12: nnry] 1,3 + [12: njjrg] 2,4
iti vadati sakhījane nimīladviguṇitasāndratarākṣipakṣmamālā / apadatalibhayena bharturaṅgaṃ bhavati hi viklavatā guṇo 'ṅganānām // 7.43	puṣpitāgrā = [12: nnry] 1,3 + [12: njjrg] 2,4
mukhakamalakamunnamayya yūnā yadabhinavoḍhavadhūrbalādacumbi / tadapi na kila bālapallavāgragrahayāparayā vivide vidagdhasakyā // 7.44	ajñātasamavṛtta [12: nnry] (? 2 eva pādāḥ yuktāḥ)
vratativitatibhistirohitāyāṃ pratiyuvatau vadanaṃ priyaḥ priyāyāḥ / yadadhayadadharāvalopanṛtyatkaravalayasvanitena tadvivavre // 7.45	puṣpitāgrā = [12: nnry] 1,3 + [12: njjrg] 2,4
vilasitamanukurvatī purastāddharaṇiruhādhiruho vadhūrlatāyāḥ / ramaṇamṛjutayā puraḥ sakhīnāmakalitacāpaladoṣamāliliṅga // 7.46	puṣpitāgrā = [12: nnry] 1,3 + [12: njjrg] 2,4
salalikamavalambya pāṇināṃse sahacaramucchratagucchavāñchayānyā / sakalakalabhakumbhavibhramābhyāmurasi rasādavatastare stanābhyāṃ // 7.47	puṣpitāgrā = [12: nnry] 1,3 + [12: njjrg] 2,4
mṛducaraṇatalāgraduḥsthitatvādasahatarā kucakumbhayorbharasya / upariniravalambanaṃ priyasya nyapatadathoccataroccicīṣayānyā // 7.48	puṣpitāgrā = [12: nnry] 1,3 + [12: njjrg] 2,4
uparijatarujāni yājamānāṃ kuśalatayā parirambhalolupo 'nyaḥ / prathitapṛthupayodharāṃ gṛhāṇa svayamiti mugdhavadhūmudāsa dorbhyām // 7.49	puṣpitāgrā = [12: nnry] 1,3 + [12: njjrg] 2,4
idamidamiti bhūruhāṃ prasūnairmuhuratilobhayatā puraḥpuro 'nyā / anurahasamanāyi nāyakena tvarayati rantumaho janaṃ manobhūḥ // 7.50	puṣpitāgrā = [12: nnry] 1,3 + [12: njjrg] 2,4
vijanamiti balādamuṃ gṛhītvā kṣaṇamatha vīkṣya vipakṣamantiko 'nyā / abhipatitumanā laghutvabhīterabhavadamuñacati vallabhe 'tigurvī // 7.51	ajñātasamavṛtta [12: nnry] (? 2 eva pādāḥ yuktāḥ)
adhirajani jagāma dhāma tasyāḥ priyatamayeti ruṣā srajāvanaddhaḥ / padamapi calituṃ yuvā na sehe kimiva na śaktiharaṃ sasādhvasānāṃ // 7.52	puṣpitāgrā = [12: nnry] 1,3 + [12: njjrg] 2,4
na khalu vayamamuṣya dānayogyāḥ pibati ca pāti ca yāsakau rahastvāṃ / vraja vicapamamuṃ dadasva tasyai bhavatu yataḥ sadṛśościrāya yogaḥ // 7.53	puṣpitāgrā = [12: nnry] 1,3 + [12: njjrg] 2,4
tava kitava kimāhitairvṛthā naḥ kṣitiruhapallavapuṣpakarṇapūraiḥ / nanu janaviditairbhavadvyalīkaiściraparipūritameva karṇayugmam // 7.54	puṣpitāgrā = [12: nnry] 1,3 + [12: njjrg] 2,4
muhurupahasitāmivālinādairvitarasi naḥ kālikāṃ kimarthamenām / vasatimupagatena dhāmni tasyāḥ śaṭha kalireṣa mahāṃstvayādya dattaḥ // 7.55	ajñātasamavṛtta [12: nnry] (? 2 eva pādāḥ yuktāḥ)
iti gaditavatī ruṣā jaghāna sphuritamanoramapakṣmakeśareṇa / śravaṇaniyamitena kāntamanyā samamasitāmburuheṇa cakṣuṣā ca // 7.56	puṣpitāgrā = [12: nnry] 1,3 + [12: njjrg] 2,4
vinayati sudṛśo dṛśaḥ parāgaṃ praṇayini kausumamānanānilena / tadahitayuvaterabhīkṣṇamakṣṇordvayamapi roṣarajhobhirāpupūre // 7.57	puṣpitāgrā = [12: nnry] 1,3 + [12: njjrg] 2,4
sphucamidamabhicāramantra eva pratiyuvaterabhidhānamaṅganānām / varatanuramunopahūya patyā mṛdukusumena yadāhatāpyamūrcchat // 7.58	puṣpitāgrā = [12: nnry] 1,3 + [12: njjrg] 2,4
samadanamavataṃsite 'dkarṇaṃ praṇayavatā kusume sumadhyamāyāḥ / vrajadapi laghutāṃ babhūva bhāraḥ sapadi hiraṇmayamaṇḍanaṃ sapatnyāḥ // 7.59	ajñātasamavṛtta [12: nBry] (? 2 eva pādāḥ yuktāḥ)
avajitamadhunā tavāhamakṣṇo rucitayetyavanamya lajjayeva / śravaṇakuvalayaṃ vilāsavatyā bhramararutairupakarṇamācacakṣe // 7.60	ajñātasamavṛtta [12: nnry] (? 2 eva pādāḥ yuktāḥ)
avacitakusumā vihāya vallīryuvatīṣu komalamālyamālinīṣu / padamupadadhire kulānyalīnāṃ na paricayo malinātmanāṃ pradhānam // 7.61	ajñātārdhasamavṛtta [nnrys, jjrl]
ślathaśirasijapātabhārādiva nitarāṃ natimadbhiraṃsabhāgaiḥ / mukulitanayanairmukhāravindairghanamahatāmiva pakṣmaṇāṃ bhareṇa // 7.62	ajñātasamavṛtta [11: ssjgg] (? 2 eva pādāḥ yuktāḥ)
adikamaruṇimānamudvahadbhirvikasadaśītamarīciraśamijālaiḥ / paricitaparicumbanābhiyogādapagatakuṅkumareṇubhiḥ kapolaiḥ // 7.63	ajñātasamavṛtta [12: nnrj] (? 2 eva pādāḥ yuktāḥ)
avasitalalitakriyeṇa bāhvorlalitatareṇa tanīyasā yugena / sarasakisalayānurañjitairvā karakamalaiḥ punaruktabhābhiḥ // 7.64	ajñātasamavṛtta [12: nnry] (? 2 eva pādāḥ yuktāḥ)
smarasarasamuraḥsthalena patyurvinimayasaṃkramitāṅgarāgarāgaiḥ / bhṛśamatiśayakhedasampadeva stanayugalairitaretaraṃ niṣaṇṇaiḥ // 7.65	puṣpitāgrā = [12: nnry] 1,3 + [12: njjrg] 2,4
atanukucabharānatena bhūyaḥ śramajanitānatinā śarīrakeṇa / anucitagatisādaniḥsahatvaṃ kalabhakarorubhirūrubhirdadhānaiḥ // 7.66	puṣpitāgrā = [12: nnry] 1,3 + [12: njjrg] 2,4
apagatanavayāvakaiścirāya kṣitigamanena punarvitīrṇarāgaiḥ / kathamapi caraṇotpalaiścaladbhirbhṛśāviniveśātparasparasya // 7.67	ajñātasamavṛtta [12: nnrj] (? 2 eva pādāḥ yuktāḥ)
muhuriti vanavibhramābhiṣaṅgādatami tadā nitarāṃ nitambinībhiḥ / mṛdutaratanavo 'nalasāḥ prakṛtyā ciramapi tāḥ kimuta prayāsabhājaḥ // 7.68	ajñātasamavṛtta [13: njjrg] (? 2 eva pādāḥ yuktāḥ)
pratamamalaghumauktakābhamāsīcchramajalamujjvalagaṇḍamaṇḍaleṣu / kaṭhinakucataṭāgrapāti paścādatha śatasarkaratāṃ jagāma tāsām // 7.69	puṣpitāgrā = [12: nnry] 1,3 + [12: njjrg] 2,4
vipulakamapi yauvanoddhatānāṃ ghanapulakodayakomalaṃ cakāśe / parimalitamapi priyaiḥ prakāmaṃ kucayugamujjvalameṣa kāminīnām // 7.70	puṣpitāgrā = [12: nnry] 1,3 + [12: njjrg] 2,4
aviratakusumāvacāyakhedānnihitabhujālatayaikayopakaṇṭham / vipulataranirantarālagnastanapihitapriyavakṣasā lalambe // 7.71	ajñātasamavṛtta [13: njjrg] (? 2 eva pādāḥ yuktāḥ)
abhimatamabhitaḥ kṛtāṅgabhaṅgā kucayugamunnativittamunnamayya / tanurabhilaṣitaṃ klamacchalena vyavṛṇuta vellitabāhuvallarīkā // 7.72	puṣpitāgrā = [12: nnry] 1,3 + [12: njjrg] 2,4
himalatasadṛśaḥ śramodabindūnupanayatā kila nūtanoḍhavadhvāḥ / kucakalaśakiśorakau kathañcittaralatayā taruṇena paspṛśāte // 7.73	puṣpitāgrā = [12: nnry] 1,3 + [12: njjrg] 2,4
gatvodrekaṃ jaghanapuline ruddhamadhyapradeśaḥ kramannūrudrumabhujalatāḥ pūrṇanābhīhradāntāḥ / ullaṅghyoccaiḥ kucataṭabhuvaṃ plāvayan rokūpān svedapūro yuvatisaritāṃ vyāpa gaṇḍasthalāni // 7.74	ajñātasamavṛtta [15: mBntt] (? 2 eva pādāḥ yuktāḥ)
priyakaraparimārgadaṅganānāṃ yadābhūt punaradhikataraiva svedatoyodayaśrīḥ / atha vapurabhiṣektuṃ tāstadāmbhobhirīṣurvanaviharaṇakhedamlānamamlānaśobhāḥ // 7.75	mālinī [15: nnmyy] (? 3 eva pādāḥ yuktāḥ)
āyāsādalaghutarastanaiḥ svanadbhiḥ śrāntānāmavikacalocanāravindaiḥ / abhyambhaḥ kathamapi yoṣitāṃ samūhaistairurvīnihitacalatpadaṃ pracele // 8.1	praharṣiṇī [13: mnjrg]
yāntīnāṃ samamasitabhruvāṃ natatvādaṃsānāṃ mahati nitāntamantare 'pi / saṃsaktaivipulatayā mitho nitambaiḥ sambādhaṃ bṛhadapi tadbabhūva vartma // 8.2	praharṣiṇī [13: mnjrg]
nīrandhradruśiśirāṃ bhuvaṃ vrajantīḥ sāśaṅkaṃ muhuriva kautukātkaraistāḥ / pasparśa kṣaṇamanilākulīkṛtānāṃ śākhānāmatuhinaraśmirantarālaiḥ // 8.3	praharṣiṇī [13: mnjrg] (? 3 eva pādāḥ yuktāḥ)
ekasyāstapanakaraiḥ karālitayā bibhrāṇaḥ sapadi sitoṣṇāvaraṇatvam / sevāyai vadanasarojanirjitaśrīrāgasya priyamiva candramāścakāra // 8.4	upajāti atijagatī: ajñātam [13: mnjBg], ajñātam [13: mnysg], praharṣiṇī [13: mnjrg] atha vā praharṣiṇī [13: mnjrg] (? 2 eva pādāḥ yuktāḥ)
svaṃ rāgādupari vitanvatottarīyaṃ kāntena prativāritātapāyāḥ / sacchatrādaparavilāsinīsamūhacchāyāsīdadhikatarā tadāparasyāḥ // 8.5	praharṣiṇī [13: mnjrg] (? 3 eva pādāḥ yuktāḥ)
saṃsparśasukhopacīyamāne sarvāṅge karatalalagnavallabhāyāḥ / kauśeyaṃ vrajadapi gāḍhatāmajasraṃ sasraṃse vigalitanīvi nīrajākṣyāḥ // 8.6	praharṣiṇī [13: mnjrg] (? 3 eva pādāḥ yuktāḥ)
gacchantīralasamavekṣya vismayinyastāstanvīrna vidadhire gatāni haṃsyaḥ / buddhvā vā jitamapareṇa kāmamāṣkurvīta svaguṇamapatrapaḥ ka eva // 8.7	praharṣiṇī [13: mnjrg] (? 3 eva pādāḥ yuktāḥ)
śrīmadbhirjitapulināni mādhavīnāmārohairnibiḍabṛhannitambabimbaiḥ / pāṣāṇaskhalanavilolamāśu nūnaṃ vailakṣyādyayuravarodhanāni sindhoḥ // 8.8	praharṣiṇī [13: mnjrg]
muktābhiḥ salilarayāstaśuktimuktābhiḥ kṛtaruci saikataṃ nadīnām / strīlokaḥ parikalayāñcakāra tulyaṃ palyaṅkairvigalitahāracārubhiḥ svaiḥ // 8.9	praharṣiṇī [13: mnjrg] (? 3 eva pādāḥ yuktāḥ)
ādhrāya śramajamanindyabandhuṃ niśvāsaśvasanamasaktamaṅganānām / āraṇyāḥ sumanasa īṣire na bhṛṅgairaucityaṃ gaṇayati ko viśeṣakāmaḥ // 8.10	praharṣiṇī [13: mnjrg] (? 3 eva pādāḥ yuktāḥ)
āyāntyāṃ nijayuvatau vanātsaśaṅkaṃ barhāṇāmaparaśikhaṇḍinīṃ bhareṇa / ālokya vyavadadhataṃ puro mayūraṃ kāminyaḥ śradadhuranārjavaṃ nareṣu // 8.11	praharṣiṇī [13: mnjrg]
ālāpaistulitaravāṇi mādhavīnāṃ mādhuryādamalapatatriṇāṃ kulāni / antardhāmupayayurutpalāvalīṣu prāduṣkātka iva jitaḥ puraḥ pareṇa // 8.12	praharṣiṇī [13: mnjrg]
mugdhāyāḥ smaralaliteṣu cakravākyā niśaṅkaṃ dayitatamena cumbitāyāḥ / praṇeśānabhi vidadhurvadhūtahastāḥ sītkāraṃ samucitamuttaraṃ taruṇyaḥ // 8.13	upajāti atijagatī: ajñātam [13: ynjrg], praharṣiṇī [13: mnjrg] atha vā praharṣiṇī [13: mnjrg] (? 2 eva pādāḥ yuktāḥ)
utkṣiptasphuṭitasaroruhārghyamuccaiḥ sasnehaṃ vihagarutairivālapanto / nārīṇāmatha sarasī saphenahāsā prītyeva vyatanuta pādyamūrmihastaiḥ // 8.14	praharṣiṇī [13: mnjrg]
nityāyā nijavasaternirāsire yadrāgeṇa śriyamaravindataḥ karāgraiḥ / vyaktatvaṃ niyatamanena ninyurasyāḥ sāpatnyaṃ kṣitisutavidviṣo mahiṣyaḥ // 8.15	praharṣiṇī [13: mnjrg]
āskandan kathamapi yoṣito na yāvadbhīmatyaḥ priyakaradhāryamāṇahastāḥ / autsukyāttvaritamamūstadambu tāvatsaṃkrāntapratimatayā dadhāvivāntaḥ // 8.16	praharṣiṇī [13: mnjrg]
tāḥ pūrvaṃ sacakitamāgamayya gādhaṃ kṛtvātho mṛdu padamantarāviśantyaḥ / kāminyo mana iva kāminaḥ sarāgairaṅgaistajjalamanurañjayāṃbabhū // 8.18	praharṣiṇī [13: mnjrg] (? 3 eva pādāḥ yuktāḥ)
saṃkṣobhaṃ payasi muhurmahebhakumbhaśrībhājā kucayugalena nīyamāne / viśleṣaṃ yugamagamadrathāṅganāmnorudvṛttaḥ ka iva sukhāvahaḥ pareṣāṃ // 8.17	praharṣiṇī [13: mnjrg]
āsīnā taṭabhuvi sasmitena bhartrā rambhoruvatirutaṃ sarasyanicchuḥ / dhunvānā karayugamīkṣituṃ vilāsāñśītāluḥ salilagatena sicyate sma // 8.19	praharṣiṇī [13: mnjrg] (? 3 eva pādāḥ yuktāḥ)
necchantī samamunā saro 'vagāḍhuṃ rodhastaḥ pratijalamīritā sakhībhiḥ / āślakṣadbhayacakitekṣaṇaṃ navoḍhā voḍhāraṃ vipadi na dūṣitātibhūmiḥ // 8.20	praharṣiṇī [13: mnjrg] (? 3 eva pādāḥ yuktāḥ)
tiṣṭhantaṃ payasi pumāṃsamaṃsamātre taddaghnaṃ tadavayatī kilātmano 'pi / abhyetuṃ sutanurabhīriyeṣa maugdhyādāśleṣi drutamamunā nimajjatīti // 8.21	praharṣiṇī [13: mnjrg]
ānābheḥ sarasi natabhruvāvagāḍhe cāpalyādatha payasastaraṅgahastaiḥ / ucchrāyistanayugamadhyarohi labdhasparśānāṃ bhavati kuto 'thavāvyavasthā // 8.22	praharṣiṇī [13: mnjrg]
kāntānāṃ kuvalayamapyapāstamakṣṇoḥ śobhābhirna mukharucāhamekameva / saṃharṣādalivirutairitīva gāyallolormau payasi mahotpalaṃ nanarta // 8.23	praharṣiṇī [13: mnjrg]
trasyantī calaśapharīvighaṭṭitorūvāmorūratiśayamāpa vibhramasya / kṣubhyanti pasabhamaho vināpi hetorlīlābhiḥ kimu sati kāraṇe ramaṇyaḥ // 8.24	praharṣiṇī [13: mnjrg] (? 3 eva pādāḥ yuktāḥ)
ākṛṣṭavapurlataistaradabhistasyāmbhastadatha saromahārṇavasya / akṣobhi prasṛtavilobāhupakṣairyoṣāṇāṃmurubhirurojagaṇaḍasśailaiḥ // 8.25	na kiṃcid adhyavasitam
gāmbhīryaṃ dadhadapirantumaṅganābhiḥ saṃkṣobhaṃ jadhanavighaṭṭanena nītaḥ / ambhodhivikasitavārijānano 'sau maryādāṃ sapadi vilaṅghayāṃbabhūva // 8.26	praharṣiṇī [13: mnjrg] (? 3 eva pādāḥ yuktāḥ)
ādātuṃ dayitamivāvagāḍhamārādūrmīṇāṃ tatibhirabhiprasāryamāṇaḥ / kasyāścidvitatacalacchikhāṅgulīko lakṣmīvān sarasi rarāja keśahastaḥ // 8.27	praharṣiṇī [13: mnjrg]
unnidrapriyakamanoramaṃ ramaṇyāḥ saṃreje sarasi vapuḥ prakāśameva / yuktānāṃ vimalatayā tiraskriyāyai nākrāmannapi hi bhavatyalaṃ jalaughaḥ // 8.28	praharṣiṇī [13: mnjrg]
kiṃ tāvatsarasi sarojametadāhosvinmukhamavabhāsate yuvatyāḥ / saṃśayya kṣaṇamiti niścikāya kaścidvivyokairbakasahavāsināṃ parokṣaiḥ // 8.29	praharṣiṇī [13: mnjrg] (? 3 eva pādāḥ yuktāḥ)
śṛṅgāṇi drutakanakojvalāni gandhāḥ kausumbhaṃ pṛthukucakumbhasaṅgivāsaḥ / mārdvīkaṃ prayatamasannidhānaṃmāsannārīṇāmiti jalakelisādhanāni // 8.30	praharṣiṇī [13: mnjrg] (? 3 eva pādāḥ yuktāḥ)
uttuṅgādanilacalāṃśukāstaṭāntāccetobhiḥ saha bhayadarśitanāṃ priyāṇāṃ / śreṇibhirgurubhiratūrṇamutpatantayastoyeṣu drutataramaṅganā nipetuḥ // 8.31	praharṣiṇī [13: mnjrg] (? 2 eva pādāḥ yuktāḥ)
mugdhatvādaviditakaitavaprayogā gacchantyaḥ sapadi parājayaṃ taruṇyaḥ / tā kāntaiḥ saha karapuṣkareritāmbuvyātyukṣīmabhisaraṇaglahāmadīvyan // 8.32	praharṣiṇī [13: mnjrg]
yogyasya trinayanalocanārcirnidagdhasmarapūtanādhirājyalakṣmyāḥ / kāntāyāḥ karakalaśodyataiḥ payobhiravaktrendorakṛtamahābhiṣekamekaḥ // 8.33	ajñātasamavṛtta [11: mnjgl] (? 2 eva pādāḥ yuktāḥ)
śiñcantyāḥ kathamapi bāhumunnamayya preyāṃsaṃ manasijaduḥkhadurlāyāḥ / sauvarṇaṃ valayamavāgalatkarāgrāllavaṇyaśriya iva śeṣamaṅganāyāḥ // 8.34	ajñātasamavṛtta [12: mnjB] (? 2 eva pādāḥ yuktāḥ)
snihyantī dṛśamaparā nidhāya pūrṇaṃ mūrtena praṇayarasena vāriṇeva / kandarpapravaṇamānāḥ sakhīsisikṣālakṣyeṇa pratiyuvamañjaliṃ cakāra // 8.35	praharṣiṇī [13: mnjrg] (? 3 eva pādāḥ yuktāḥ)
ānandaṃ dadhati mukhe karodakena śyāmāyā dayitatamena sicyamāne / īrṣyantyā vadanamasiktamapyanalpasvedāmbusnapitamajāyatetarasyāḥ // 8.36	praharṣiṇī [13: mnjrg]
udvīkṣya priyakarakuḍmalāpaviddhairvakṣojadvayamabhiṣiktamanyanāryāḥ / ambhobhirmuhurasicadvadhūramarṣadātmīyaṃ pṛthutaranetrayugamamuktaiḥ // 8.37	praharṣiṇī [13: mnjrg] (? 3 eva pādāḥ yuktāḥ)
kurvadbhimukharucimujjavalāmajasraṃ yaistoyairasicata vallabhāṃ vilāsī / taireva pratiyuvaterakāri dūrātkāluṣyaṃ śaśadharadīdhiticchaṭācchaiḥ // 8.38	praharṣiṇī [13: mnjrg] (? 3 eva pādāḥ yuktāḥ)
rāgāndhīkṛtanayanena nāmadheyavyatyāsādabhimukhamīritaḥ priyeṇa / māninyā vapuṣi patannisargamando bhindāno hṛdayamasāhi nodavajraḥ // 8.39	praharṣiṇī [13: mnjrg]
premṇoraḥ praṇayini siñcati priyāyāḥ saṃtāpaṃ navajalavipruṣo gṛhītvā / uddhūtāḥ kaṭhinakucasthalābhighātādāsannāṃ bhṛśamaparāṅganāmadhākṣuḥ // 8.40	praharṣiṇī [13: mnjrg]
saṃkrāntaṃ priyatamavakṣaso 'ṅgarāgaṃsādhvasyāḥ sarasi hariṣyate 'dhunāmbhaḥ / tuṣṭvaivaṃ sapadi hṛte 'pi tatra tepe kasyaścitsphuṭanakhalakṣmaṇaḥ sapatnyā // 8.41	praharṣiṇī [13: mnjrg]
hṛtāyāḥ pratisakhikāminānyanāmnā hrīmatyāḥ sarasi galanmukhendukānteḥ / antadhiṃ drutamiva kartumaśruvarṣairbhūmānaṃ gamayitumīṣire payāṃsi // 8.42	upajāti atijagatī: ajñātam [13: rnjrg], ajñātam [13: ynjrg], praharṣiṇī [13: mnjrg] atha vā praharṣiṇī [13: mnjrg] (? 2 eva pādāḥ yuktāḥ)
siktāyāḥ kṣaṇamabhiṣicya pūrvamanyāmanyasyāḥ praṇayavatā batābalāyaḥ / kālimnā samadhita manyureva vaktraṃ prāpākṣṇorgaladapaśabdamañjanāmbhaḥ // 8.43	praharṣiṇī [13: mnjrg]
udvoḍhuṃ kanakavibhūṣaṇānyaśaktaḥ sadhrīcā valayitapadmanālasūtraḥ / ārūḍhaprativanitākaṭākṣabhāraḥ sādhīyo gurarabhavadbhujastaruṇyāḥ // 8.44	praharṣiṇī [13: mnjrg]
ābaddhapracuraparārghyakiṅkiṇīko rāmāṇāmanavaratodagāhabhājām / nārāvaṃ vyatanuta mekhalākalāpaḥ kasminvā sajalaguṇe girāṃ paṭutvam // 8.45	praharṣiṇī [13: mnjrg]
paryacche sarasi hṛteṃ'śuke payobhirlolākṣe suratagurāvapatrapiṣṇoḥ / suśreṇyā dalavasanena vīcihastanyastena drutamakṛtābjini sakhātvam // 8.46	praharṣiṇī [13: mnjrg] (? 3 eva pādāḥ yuktāḥ)
nārībhirgurujaghanasthalānāṃ āsyaśrīvijitavikāsivārijānām / lolatvādapaharatāṃ tadaṅgarāgasaṃjajñe sa kaluṣa āśayo jalānām // 8.47	praharṣiṇī [13: mnjrg] (? 3 eva pādāḥ yuktāḥ)
saugandhaṃ dadhadapi kāmamaṅganānāṃ dūratvādgatamānanopamānam / nedīyo jitamiti lajjayeva tāsāmālole payasi manotpalaṃ mamajja // 8.48	praharṣiṇī [13: mnjrg] (? 3 eva pādāḥ yuktāḥ)
prabhraṣṭai sarabhasamambhaso 'vagāhakrīḍābhirvidalitayūthikāpiśaṅgaiḥ / ākalpaiḥ sarasi hiraṇmayairvadhūnāmaurvāgnidyutiśakalairiva vyarāji // 8.49	praharṣiṇī [13: mnjrg]
āsmākī yuvatidṛśāmasau tanoti cchāyeva śriyamanapāyinīṃ kimebhiḥ / matvaivaṃ svaguṇapidhānasābhyasūyaiḥ panīyairiti vidadhāvire 'ñjanāni // 8.50	praharṣiṇī [13: mnjrg] (? 3 eva pādāḥ yuktāḥ)
nirdhaute sati haricandane jalaughairāpāṇḍorgataparabhāgayāṅganāyāḥ / ahnāya stanakalaśadvayādupeye vicchedaḥ sahṛdayayeva hārayaṣṭyā // 8.51	praharṣiṇī [13: mnjrg]
anyūnaṃ guṇamamṛtasya dhārayantī samphullasphuritasaroruhāvataṃsā / preyobhiḥ saha sarasī niṣevyamāṇā raktatvaṃ vyadhita vadhūdṛśāṃ surā ca // 8.52	praharṣiṇī [13: mnjrg]
snāntīnāṃ bṛhadamalodabinducitrai rejāte ruciradṛśāmurojakumbhau / hārāṇāṃ maṇibhirupāśritau samantādutsūtrairguṇavadupaghnakāmyayeva // 8.53	praharṣiṇī [13: mnjrg]
ārūḍhaḥ patita iti svasambhavo 'pi svacchānāṃ pariharaṇīyatāmupaiti / karṇebhyaścyutamasitolpalaṃ vadhūnāṃ vīcibhistaṭamanu yannirāsurāpaḥ // 8.54	praharṣiṇī [13: mnjrg] (? 3 eva pādāḥ yuktāḥ)
dantānāmadharamayāvakaṃ padāni pratyagrāstanumavilepanāṃ nakhāṅgāḥ / āninyuḥ śriyamadhitoyamaṅganānāṃ śobhāyai vipadi sadāśritā bhavanti // 8.55	praharṣiṇī [13: mnjrg]
kasyāścinamukhamanu dhautapatralekhaṃ vyātene salilabharāvalambinībhiḥ / kiñcalkavyatikarapiñcarāntarābhiścitraśrīralamalakāgravallarībhiḥ // 8.56	praharṣiṇī [13: mnjrg] (? 3 eva pādāḥ yuktāḥ)
vakṣebhyo ghanamanulepanaṃ yadūnāmuttaṃsānāharata vāri mūrdhajebhyaḥ / netrāṇāṃ madarucirakṣataiva tasthau cakṣuṣyaḥ khalu mahatāṃ parairalaṅghyaḥ // 8.57	praharṣiṇī [13: mnjrg] (? 3 eva pādāḥ yuktāḥ)
yo bāhyaḥ sa khalu jalairnirāsi rāgo yaścitte sa tu tadavastha eva teṣām / dhīrāṇāṃ vrajati hi sarva eva nāntaḥpātitvādabhibhavanīyatāṃ parasya // 8.58	praharṣiṇī [13: mnjrg]
phenānāmurasiruheṣu hāralīlā celaśrīrjaghanasthaleṣu śaivalānām / gaṇḍeṣu sphuṭaracanābjapatrtravallī paryāptaṃ payasi vibhūṣaṇaṃ vadhūnām // 8.59	praharṣiṇī [13: mnjrg] (? 3 eva pādāḥ yuktāḥ)
bhraśdbhirjalamabhi bhūṣaṇairvadhūnāmaṅgebhyo gurubhiramajji lajjayeva / nirmālyairatha nanṛte 'vadhīritānāmapyuccairbhavati laghīyasāṃ hi dhārṣṭyam // 8.60	praharṣiṇī [13: mnjrg] (? 3 eva pādāḥ yuktāḥ)
āmṛṣṭastilakarucaḥ srajo nirastā nīraktaṃ vasanamapākṛtoṅgarāgaḥ / kāmaḥ strīranuśāyavāniva svapakṣavyāghātāditi sutarāṃ cakāra cārūḥ // 8.61	praharṣiṇī [13: mnjrg] (? 3 eva pādāḥ yuktāḥ)
śītārtiṃ balavadupeyuṣateva nīrairāsekācchiśirasamīrakampitena / rāmāṇāmabhinavayauvanoṣmabhājorāśleṣi stanataṭayornavaṃśukena // 8.62	praharṣiṇī [13: mnjrg] (? 3 eva pādāḥ yuktāḥ)
ścyotadbhiḥ samadhikamāttamaṅgasaṅgāllāvaṇyantanumadivāmbu vāsaso 'ntaiḥ / uttere taralataraṅgalīlāniṣṇātairatha sarasaḥ priyāsamūhaiḥ // 8.63	praharṣiṇī [13: mnjrg] (? 3 eva pādāḥ yuktāḥ)
divyānāmapi kṛtavismayāṃ purastādambhastaḥ sphuradaravindacāruhastām / udvīkṣyaśriyamiva kāñciduttarantīṃmasmārṣījjalanidhimanmathanasya śauriḥ // 8.64	praharṣiṇī [13: mnjrg] (? 3 eva pādāḥ yuktāḥ)
ślakṣṇaṃ yatparihitametayoḥ kilāntardhānārthaṃ tadukasekasaktamūrvoḥ / nārīṇāṃ vimalatarau samullasantyā bhāsantardadhatururūdukūlameva // 8.65	praharṣiṇī [13: mnjrg] (? 3 eva pādāḥ yuktāḥ)
vāsāṃsi nyavasata yāni yoṣitastāḥ śubhrābhradyutibhirahāsi tairmudeva / atyākṣuḥ snapanagalajjalāni yāni sthūlāśrusrutibhirarodiḥ taiḥ śuceva // 8.66	praharṣiṇī [13: mnjrg] (? 3 eva pādāḥ yuktāḥ)
ārdratvadatiśāyinīmupeyivadbhiḥ saṃsaktiṃ bhṛśamapi bhūriśovadhūtaiḥ / aṅgebhyaḥ kathamapi vāmalocanāṃ viśleṣo bata navaraktakaiḥ prapede // 8.67	ajñātasamavṛtta [14: mBsjgg] (? 2 eva pādāḥ yuktāḥ)
pratyaṃsaṃ vilulitamūrdhajā cirāya snānārdraṃ vapurudavāpayat kilaikā / nājānādabhimatamantike 'bhivīkṣya svedāmbudravamabhavattarāṃ punastat // 8.68	praharṣiṇī [13: mnjrg]
sīmantaṃ nijamanubadhnatī karābhyāmālakṣyastanataṭabāhumūlabhāgā / bhartrānyā muhurabhilaṣyatā nidadhye naivāho viramati kautukaṃ priyebhyaḥ // 8.69	praharṣiṇī [13: mnjrg]
svacchāmbhaḥsnapanavidhautamaṅgamoṣṭhastāmbūladyutiviśado vlāsinīnām / vāsaśca pratanu viviktamastvitīyānākalpo yadi kusumeṣuṇā na śūnyaḥ // 8.70	praharṣiṇī [13: mnjrg] (? 3 eva pādāḥ yuktāḥ)
iti dhautapurandhrimatsarānsarasimajjanena śriyamāptavato 'tiśāyinīmapamalāṅgabhāsaḥ / avalokya tadaiva yādavānaparavārirāśeḥ śisiretararociṣāpyapāṃ tatiṣu maṅktumīṣe // 8.71	citralekhā [17: ssjBjgg]
abhitāpasaṃpadamathoṣṇarucirnijatesāmasahamāna iva / payasi prapitsuraparāmbunidheradhiroḍhumastagirimabhyapatat // 9.1	pramitākṣarā [12: sjss] (? 3 eva pādāḥ yuktāḥ)
gatayā puraḥ pratigavākṣamukhaṃ dadhatī ratena bhṛśamutsukatāṃ / muhurantārālabhuvamastagireḥ savituśca yoṣidamimīta dṛśā // 9.2	āryāgīti (12, 20, 12, 20)
viralāta pacchaviranuṣṇavapuḥ parito vipāṇḍu dadhadabhraśiraḥ / abhavadgataḥ pariṇatiṃ śithilaḥ paramandasūryanayano divasaḥ // 9.3	pramitākṣarā [12: sjss]
aparāhnaśītalatareṇa śanairanilena lolitalatāṅgulaye / nilayāya śākhina ivāhrayate dudurākulāḥ khagakulāni giraḥ // 9.4	pramitākṣarā [12: sjss]
upasaṃdhyamāsta tanu sānumataḥ śikhareṣu tatkṣaṇamaśītarucaḥ / karajālamastamaye 'pi satāmutitaṃ khalūccatarameva padam // 9.5	pramitākṣarā [12: sjss] (? 3 eva pādāḥ yuktāḥ)
pratikūlamupagate hi vidhau viphalatvameti bahusādhanatā / avalambanāya dinabharturabhūnna patiṣyataḥ karasahasramapi // 9.6	pramitākṣarā [12: sjss] (? 3 eva pādāḥ yuktāḥ)
navakuṅkumāruṇapayodharayā svakarāvasaktarucirāmbarayā / atisaktimetya varuṇasya diśā bhṛśamanvarajyadatuṣārakaraḥ // 9.7	pramitākṣarā [12: sjss]
gatavatyarājata japākusumastabakadyutau dinakare 'vanatim / bahalānurāgakuruvindadalapratibaddhamadhyamiva digvalayam // 9.8	pramitākṣarā [12: sjss]
drutaśātakumbhanibhamaṃśumato vapurardhamagnavapuṣaḥ payasi / ruruce viriñcinakhabhinnabṛhaddaṇaḍakaikatarakhaṇḍamiva // 9.9	pramitākṣarā [12: sjss] (? 3 eva pādāḥ yuktāḥ)
anurāgavantamapi locanayordadhataṃ vapuḥ sukhamatāpakaram / nirakāsayadravimapetavasuṃ viyadālayādaparadiggaṇikā // 9.10	pramitākṣarā [12: sjss]
abhitigmaraśmi ciramaviramādavadhānakhinnamanimeṣatayā / vigalannamadhuvratakulāśrujalaṃ nmamīladabjanayanaṃ nalinī // 9.11	upajāti jagatī: ajñātam [12: rjss], ajñātam [12: sjns], ajñātam [12: ssnB], pramitākṣarā [12: sjss]
avibhāvyatārakamadṛṣṭahimadyutibimbamastamitabhānu nabhaḥ / avasannatāpamatamisramabhādapadoṣataiva viguṇasya guṇaḥ // 9.12	pramitākṣarā [12: sjss]
rucidhāmni bhartari bhṛśaṃ vimalāḥ paralokamabhyupagate vivaśuḥ / jvalanaṃ tviṣaḥ kathamitarathā sulabho 'nyajanmani sa eva patiḥ // 9.13	pramitākṣarā [12: sjss] (? 3 eva pādāḥ yuktāḥ)
vihitāñjalirjanatayā dadhatī vikasatkusumbhakusumāruṇatām / ciramujjhitāpi tanuraujjhadasau na pitṛprasūḥ prakṛtimātmabhuvaḥ // 9.14	pramitākṣarā [12: sjss]
atha sāndrasāndhyakiraṇāruṇitaṃ harihetihūti mithunaṃ patatoḥ / pṛthagutpapāta virahārtidaladdhṛdayasrutāsṛganuliptamiva // 9.15	pramitākṣarā [12: sjss]
nilayaḥ śriyaḥ satatametaditi prathitaṃ yadeva jalajanma tayā / divasātyayāttadapi muktamaho capalājanaṃ prati na codyamadaḥ // 9.16	pramitākṣarā [12: sjss]
divaso 'numitramagamadvalayaṃ kimihāsyate bata mayābalayā / rucibharturasya virahādhigamāditi saṃdhyayāpi sapadi vyagami // 9.17	pramitākṣarā [12: sjss]
patite pataṅgamṛgarāji nijapratibimbaroṣita ivāmbunidhau / atha nāgayūthamalināni jagatparitastamāṃsi paritastarire // 9.18	pramitākṣarā [12: sjss]
vyasarannu bhūdharaguhāntarataḥ pacalaṃ bahirbhahalapaṅkaruci / divasāvasānapaṭunastamaso bahiretya cādhikamabhakta guhāḥ // 9.19	pramitākṣarā [12: sjss]
kimalambatāmbaravilagnamadhaḥ kimavardhatordhvamavanītalataḥ / visasāra tiryagatha digbhya iti pracurībhavanna niradhāri tamaḥ // 9.20	pramitākṣarā [12: sjss]
sthagitāmbarakṣititale paritastimire janasya dṛśamandhayati / dadhire rasāñjanamapūrvataḥ priyaveśmavartma sudṛśo dadṛśuḥ // 9.21	pramitākṣarā [12: sjss] (? 3 eva pādāḥ yuktāḥ)
avadhārya kāryagurutāmabhavanna bhayāya sāndratamasantamasam / sutanoḥ stanau ca dayitopagame tanuromarājipathavepathave // 9.22	pramitākṣarā [12: sjss]
dadṛśe 'pi bhāskararucāhni na yaḥ sa tamīṃ tamobirabhigamya tatām / dyutimagrahīdgrahagaṇo laghavaḥ prakaṭībhavanti malināśrayataḥ // 9.23	pramitākṣarā [12: sjss]
anulepanāni kusumānyabalāḥ kṛtamanyavaḥ patiṣu dhīpaśikhāḥ / samayena tena cirasuptamanobhavabodhanaṃ samamabodhiṣata // 9.24	pramitākṣarā [12: sjss]
vasudhāntaniḥsṛtamivāhipateḥ paṭalaṃ phaṇāmaṇisahasrarucām / sphuradaṃśujālamatha śītarucaḥ kakubhaṃ samaskuruta mādhavanīm // 9.25	pramitākṣarā [12: sjss]
viśadaprabhāparigataṃ vibabhāvudayācalavyavahitenduvapuḥ / mukhamaprakāśadaśanaṃ śanakaiḥ savilāsahāsamiva śakradiśaḥ // 9.26	pramitākṣarā [12: sjss]
kalayā tuṣārakiraṇasya puraḥ parimandabhinnatimiraughajaṭam / kṣaṇamabhyapadyata janairna mṛṣā gaganaṃ gaṇādipatimūrtiriti // 9.27	pramitākṣarā [12: sjss]
navacandrakākusumakīrṇatamaḥkabarībhṛto malayajārdramiva / dadṛśe lalāṭataṭahāri harerharito mukhe tuhinaraśmidalam // 9.28	pramitākṣarā [12: sjss]
prathamaṃ kalābhavadathārdhamatho himadīdhitirmahadabhūduditaḥ / dadhati dhruvaṃ kramaśa eva na tu dyutiśālino 'pi sahasopacayam // 9.29	pramitākṣarā [12: sjss]
udamajji kaiṭabhajitaḥ śayanādapanidrapāṇḍurasarojarucā / prathamaprabuddhanadarājasutāvadanenduneva tuhinadyutinā // 9.30	pramitākṣarā [12: sjss]
atha lakṣamaṇāgatakāntavapurjaladhiṃ vilaṅghya śaśidāśarathiḥ / parivāritaḥ parita ṛkṣagaṇaistiraugharākṣasakulaṃ bibhide // 9.31	pramitākṣarā [12: sjss] (? 2 eva pādāḥ yuktāḥ)
upajīvati sma satataṃ dadhataḥ parimugdhatāṃ vaṇigivoḍupateḥ / ghanavīthavīthimavatīrṇavato nidhirambhasāmupacayāya kalāḥ // 9.32	pramitākṣarā [12: sjss]
rajanīmavāpya rucamāpa śaśī sapadi vyabhūṣayadasāvapi tām / avilambitakramamaho mahatāmitaretarakṛtimaccaritam // 9.33	pramitākṣarā [12: sjss] (? 3 eva pādāḥ yuktāḥ)
divasaṃ bhṛśoṣṇarucipādahatāṃ rudatīmivānavaratalirutaiḥ / muhurāmṛśan mṛgadharo 'grakarairudaśisvasat kumudinīvanitām // 9.34	pramitākṣarā [12: sjss] (? 3 eva pādāḥ yuktāḥ)
pratikāminīti dadṛśuścakitāḥ smarajanmagharmapayasopacitām / sudṛśobhibhartṛśaśairaśmigalajjalabindumindumaṇidāruvadhūm // 9.35	āryāgīti (12, 20, 12, 20)
amṛtadravairvidadhabjadṛśāmamapamārgamoṣadhipatiḥ sma karaiḥ / parito visarpi paritāpi bhṛśaṃ vapuṣo 'vatārayati mānaviṣam // 9.36	āryāgīti (12, 20, 12, 20)
amalātmasu pratiphalannabhitastaruṇīkapolaphalakeṣu muhuḥ / visasāra sāndrataramindurucāmadhikāvabhāsitadiśāṃ nikaraḥ // 9.37	pramitākṣarā [12: sjss]
upagūḍhavelamalaghūrmibhujaiḥ saritāmacukṣupadadhīśamapi / rajanīkaraḥ kimiva citramado yadurāgiṇāṃ gaṇamanaṅgalaghum // 9.38	pramitākṣarā [12: sjss]
bhavanodareṣu parimandatayā śayito 'lasaḥ sphaṭikayaṣṭirucaḥ / avalambya jālakamukhopagatānudatiṣṭhadindukiraṇānmadanaḥ // 9.39	pramitākṣarā [12: sjss]
avibhāviteṣuviṣayaḥ prathamaṃ madano 'pi nūnamabhavattamasā / udite diśaḥ prakaṭayatyamunā yadagharmadhāmni dhanurācakṛṣe // 9.40	pramitākṣarā [12: sjss]
yugapadvikāsamudayādgamite śaśinaḥ śilīmukhagaṇo 'labhata / drutametya puṣpadhanuṣo dhanuṣaḥ kumude 'ṅganāmanasi cāvasaram // 9.41	pramitākṣarā [12: sjss]
kakubhāṃ mukhāni sahasojjvalayan dadhadākulatvamadhikaṃ rataye / adidīpadinduraparo dahanaḥ kusumeṣumatrinayanaprabhavaḥ // 9.42	pramitākṣarā [12: sjss]
iti niścitapriyatamāgatayaḥ sitadīdhitāvadayavatyabalāḥ / pratikarma kartumucakramire samaye hi sarvamupakāri kṛtam // 9.43	pramitākṣarā [12: sjss] (? 3 eva pādāḥ yuktāḥ)
samamekameva dadhatuḥ sutanoru hārabhūṣaṇamurojataṭau / ghaṭate hi saṃhatatayā janitāmidameva nirviratāṃ dadhatoḥ // 9.44	ajñātasamavṛtta [11: sjsll] (? 2 eva pādāḥ yuktāḥ)
kadalīprakāṇḍarucirorutarau jaghanasthalīparisare mahati / raśanākalāpakaguṇena vadhūrmakaradhvajadviradamākalayat // 9.45	pramitākṣarā [12: sjss]
adareṣvalaktakarasaḥ sudṛśāṃ viśadaṃ kapolabhuvi lodhrarajaḥ / navamañjanaṃ nayanapaṅkajayorbibhide na śaṅkhanihitātpayasaḥ // 9.46	pramitākṣarā [12: sjss]
sphuradujvalādharadalairvisaddaśanāṃśukeśakaraiḥ paritaḥ / dhṛtamugdhagaṇḍaphalakairvibabhuvikasadbhirāsyakamalaiḥ pramadāḥ // 9.47	ajñātasamavṛtta [11: sjsll] (? 2 eva pādāḥ yuktāḥ)
bhajate videśamadhikena jitastadanupraveśamathavā kuśalaḥ / mukhamindurujjvalakapolamataḥ pratimācchalena sudṛśāmaviśat // 9.48	pramitākṣarā [12: sjss]
dhruvamāgatāḥ pratihatiṃ kaṭhine madaneṣavaḥ kucataṭemahati / itarāṅgavanna yadidaṃ garimaglapitāvalagnamagamattanutāṃ // 9.49	pramitākṣarā [12: sjss]
na manoramāsvapi viśeṣavidāṃ niraceṣṭa yogyamidamiti / gṛhameṣyati priyatame sudṛśāṃ vasanāṅgarāgasumanaḥsu manaḥ // 9.50	pramitākṣarā [12: sjss] (? 3 eva pādāḥ yuktāḥ)
vapuranvalipta parirambhasukhavyavadhānabhīrukatayā na vadhūḥ / kṣamasya vāḍhamidameva hi yatpriyasaṃgameṣvanavalepamadaḥ // 9.51	pramitākṣarā [12: sjss] (? 3 eva pādāḥ yuktāḥ)
nijapāṇipallavatalaskhalanādabhināsikavivaramutpatitaiḥ / aparā parīkṣya śanakairmumude mukhavāsamāsyakamalaśvasanaiḥ // 9.52	pramitākṣarā [12: sjss] (? 3 eva pādāḥ yuktāḥ)
vidhṛte divā savayasā ca puraḥ paripūrṇamaṇḍalavikāśabhṛti / himadhāmni darpaṇatale ca muhuḥ svamukhaśriyaṃ mṛgadṛśo dadṛśuḥ // 9.53	pramitākṣarā [12: sjss]
adhijānu bāhumupadhāya namatkarapallavārpitakapolatalam / udakaṇṭhi kaṇṭhaparivartikalasvarasūnyagānapayāparayā // 9.54	pramitākṣarā [12: sjss] (? 3 eva pādāḥ yuktāḥ)
praṇayaprakāśanavido madhurāḥ sutarāmabhīṣṭajanacittahṛtaḥ / prajighāya kāntamanu mugdhatarastaruṇījano dṛśa ivātha sakhīḥ // 9.55	pramitākṣarā [12: sjss]
na ca me 'vagacchati yathā laghutāṃ karuṇāṃ yathā ca kurute sa mayi / nipuṇaṃ tathainamupagamya vaderabhidūti kāciditi saṃdidiśe // 9.56	pramitākṣarā [12: sjss]
dayitayā mānaparayāparayā tvaritaṃ yayāvagaditāpi sakhī / kimu coditāḥ priyahitārthakṛtaḥ kṛtino bhavanti suhṛdaḥ suhṛdām // 9.57	āryāgīti (12, 20, 12, 20)
pratibhidya kāntamaparādhakṛtaṃ yadi tāvadasya punareva mayā / kriyate 'nuvṛttirucitaiva tataḥ kalayedamānamanasaṃ sakhi mām // 9.58	pramitākṣarā [12: sjss]
avadhīrya dhairyakalitā dayitaṃ vidadhe virodhamatha tena saha / tava gopyate kimiva kartumidaṃ na sahāsmi sāhasamasāhasikī // 9.59	pramitākṣarā [12: sjss]
tadupetya mā sma tamupālabhathāḥ kla doṣamasya na hi vidma vayam / iti sampradhārya ramaṇāya vadhūrvihitāgase 'pi visasarja sakhīṃ // 9.60	pramitākṣarā [12: sjss] (? 3 eva pādāḥ yuktāḥ)
nanu sandiśeti sudṛśoditayā trapayā na kiñcana kilābhidadhe / nijamaikṣi mandamaniśaṃ niśitaiḥ kraśitaṃ śarīramaśīraśaraiḥ // 9.61	pramitākṣarā [12: sjss] (? 3 eva pādāḥ yuktāḥ)
bruvate sma dūtya upasṛtya narāntaravatpragalbhamatigarbhagiraḥ / suhṛdarthamīhitamajihmadhiyāṃ prakṛtervirājati viruddhamapi // 9.62	pramitākṣarā [12: sjss]
mama rūpakīrtimaharadbhuvi yastadanu praviṣṭahṛdayeyamiti / tvayi matsarādiva nirastadayaḥ sutarāṃ kṣiṇoti khalu tāṃ madanaḥ // 9.63	pramitākṣarā [12: sjss]
tava sā kathāsu parighaṭṭayati śravaṇaṃ yadaṅgulimukhena muhuḥ / ghanatāṃ dhruvaṃ nayati tena bhavadguṇapūgapūritamatṛptatayā // 9.64	pramitākṣarā [12: sjss]
upatapyamānamalaghūṣṇibhiḥ śvasitaiḥ sitetarasarojadṛśaḥ / dravatāṃ na netumadharaṃ kṣamate navanāgavallidalarāgarasaḥ // 9.65	pramitākṣarā [12: sjss] (? 3 eva pādāḥ yuktāḥ)
dadhati sphuṭaṃ ratpateriṣavaḥ śitatāṃ yadutpalapalāśadṛśaḥ / hṛdayaṃ nirantarabṛhatkaṭhinastanamaṇaḍalāvaraṇamapyabhidan // 9.66	āryāgīti (12, 20, 12, 20)
kusumādapi smitadṛśaḥ sutarāṃ sukumāramaṅgamiti nāparathā / aniśaṃ nijairakaruṇaḥ karuṇaṃ kusumeṣuruttapāti yadviśikhaiḥ // 9.67	pramitākṣarā [12: sjss] (? 3 eva pādāḥ yuktāḥ)
viṣatāṃ niṣevitamapakriyayā samupaiti sarvamiti satyamadaḥ / amṛtutasru'pi virahādbhavato yadamūṃ dahanti himaraśmirucaḥ // 9.68	pramitākṣarā [12: sjss] (? 3 eva pādāḥ yuktāḥ)
uditaṃ priyāṃ prati sahārdamiti śradadhīyata priyatamena vacaḥ / viditeṅgite hi pura eva jane sapadīritāḥ khalu laganti giraḥ // 9.69	pramitākṣarā [12: sjss]
dayitāhṛtasya yuvabhirmanasaḥ parimūḍhatāmiva gataiḥ prathamam / udite tataḥ sapadi labdhapadaiḥ kṣaṇadākare 'nupadibhiḥ prayaye // 9.70	pramitākṣarā [12: sjss]
nipapāta sambhramabhṛtaḥ śravaṇādasitabhruvaḥ praṇaditāsikulam / dayitāvalokavikasannayanaprasarapraṇunnamiva vāriruham // 9.71	pramitākṣarā [12: sjss]
upanetumunnatimateva divaṃ kucayoryugena tarasā kalitāṃ / rabhasotthitāmupagataḥ sahasā parirabhya kañcana vadhūmarudhat // 9.72	pramitākṣarā [12: sjss]
anudehamāgatavataḥ pratimāṃ pariṇāyakasya gurumudvahatā / mukureṇa vepathubhṛto 'tibharāt kathamapyapāti na vadhūkarataḥ // 9.73	pramitākṣarā [12: sjss]
avanamya vakṣasi nimagnakucadvitayena gāḍhamupagūḍhavatā / dayitena tatkṣaṇacaladraśanākalakiṅkiṇīravamudāsi vadhūḥ // 9.74	pramitākṣarā [12: sjss]
kararuddhanīvi dayitopagatau galitaṃ tvarāvirahitāsanayā / kṣaṇadṛṣṭahāṭakaśilāsadṛśasphuradūrubhitti vasanaṃ vavase // 9.75	pramitākṣarā [12: sjss]
pidadhānamanvagupagamya dṛśau bruvate janāya vada ko 'yamiti / abhidhātumadhyavasasau na girā pulakaiḥ priyaṃ navavadhūnyagadat // 9.76	pramitākṣarā [12: sjss]
uditorusādamativepathumatsudṛśo 'bhibhartṛ vidhuraṃ trapayā / vapurādarātiśayaśaṃsi punaḥ pratipattimūḍhamapi vāḍhamabhūt // 9.77	pramitākṣarā [12: sjss]
pimandharābhiralaghūrubharādadhiveśma patyurupacāravidhau / skhalitābhirapyanupadaṃ pramadāḥ praṇayātibhūmimagamangatibhiḥ // 9.78	pramitākṣarā [12: sjss] (? 3 eva pādāḥ yuktāḥ)
madhurānnatabhrū lalitaṃ ca dṛśoḥ sakaraprayogacaturaṃ ca vacaḥ / prakṛti sthameva nipuṇāgamitaṃ sphucanṛttalīlamabhavatsutanoḥ // 9.79	pramitākṣarā [12: sjss] (? 3 eva pādāḥ yuktāḥ)
tadayuktamaṅga tava viśvasṛjā na kṛtaṃ yadīkṣaṇasahasratayam / prakaṭīkṛtā jagati yena khalu sphuṭamindratādya mayi gotrabhidā // 9.80	pramitākṣarā [12: sjss]
na vibhāvayatyaniśamakṣigatāmapi māṃ bhavānatisamīpatayā / hṛdayasthitāmapi punaḥ paritaḥ kathamīkṣate bahirabhīṣṭatāmām // 9.81	pramitākṣarā [12: sjss] (? 3 eva pādāḥ yuktāḥ)
iti gantumicchumabhidhāya puraḥ kṣaṇadṛṣṭipātavikasadvadanām / svakarāvalambanavimuktagalatkalakāñañci kāñcidaruṇattaruṇaḥ // 9.82	pramitākṣarā [12: sjss] (? 3 eva pādāḥ yuktāḥ)
apayāti saroṣayā niraste kṛtakaṃ kāmini cukṣuṣe mṛgākṣyā / kalayannapi savyatho 'vatasthe 'śakunena skhalitaḥ kiletaro 'pi // 9.83	aupacchandasika = [11: ssjgg] 1,3 + [12: sBry] 2,4
ālokya priyatamamaṃśuke vinīvau yattasthe nāmitamukhendu mānavatyā / tannūnaṃ padamavalokayāṃbabhūve mānasya drutamapayānamāsthitasya // 9.84	praharṣiṇī [13: mnjrg] (? 3 eva pādāḥ yuktāḥ)
sudṛśaḥ sarasavyalīka taptastarasāslaṣṭavataḥ sayauvanoṣmā / kathamapyabhavatsmarānaloṣmaṇaḥ stanabhāro na nakhaṃpacaḥ priyasya // 9.85	ajñātasamavṛtta [11: ssjgl] (? 2 eva pādāḥ yuktāḥ)
dadhatyurojadvayamurvaśītalaṃ bhuvo gateva svayamurvaśī talam / babhau mukhenāpratimena kācana śriyādhikā tāṃ prati menakā ca na // 9.86	vaṃśastha [12: jtjr]
itthaṃ nārīrghaṭayitumalaṃ kāmibhiḥ kāmamāsan prāleyāṃśoḥ sapadi rucayaḥ śāntamānāntarāyāḥ / ācāryatvaṃ ratiṣu vilasanmanmathaśrīvilāsā hrīpratyūhapraśamakuśalāḥ śīdhavaścakrurāsām // 9.87	mandākrāntā [17: mBnttgg]
sañjitāni surabhīṇyatha yūnāmullasannayanavāriruhāṇi / āyuṣaḥ śughaṭitāni surāyāḥ pātratāṃ priyatamāvadanāni // 10.1	svāgatā [11: rnBgg]
sopacāramupaśāntavicāraṃ sānutarṣamanutarṣapadena / te muhūrtamatha mūrtamapīpyan prama mānamavadhūya vadhūḥ svāḥ // 10.2	āryāgīti (12, 20, 12, 20)
kāntākāntavadanapratibimbe bhagnabālasahakārasugandhau / svāduni praṇaditālini śīte nirvivāra madhunīndriyavargaḥ // 10.3	upajāti triṣṭubh: ajñātam [11: mnBgg], svāgatā [11: rnBgg]
kāpiśāyanasugandhi vighūrṇannunmado 'dhiśayituṃ samaśeta / phulladṛṣṭi vadanaṃ pramadānāmabjacāru caṣakaṃ ca ṣaḍaṅdhriḥ // 10.4	svāgatā [11: rnBgg]
bimbitaṃ bṛtaparisruti jānan bhājane jalajamityabalāyāḥ / ghrātumakṣi patati bhramaraḥ sma bhrāntibhāji bhavati kva vivekaḥ // 10.5	svāgatā [11: rnBgg]
dattamiṣṭatamayā madhu patyurbāḍamāpa pibato rasavattām / yatsuvarṇamukuṭāṃśubhirāsāccetanāvirahitairapi patim // 10.6	āryāgīti (12, 20, 12, 20)
svadanena sutanoravicārādoṣṭhataḥ samacariṣṭa raso 'tra / anyamanyadiva yanmanadhu yūnaḥ svādamiṣṭamataniṣṭa tadeva // 10.7	āryāgīti (12, 20, 12, 20)
bibhratau madhuratāmatimātraṃ rāgibhiryugapadeva papāte / ānanairmadhuraso vikasadabhirnāsikābhirasitotpalagandhaḥ // 10.8	āryāgīti (12, 20, 12, 20)
pativatyabhimate madhutulyasvādamoṣṭhakaṃ vidadaṅkṣau / labhyate sma pariraktatayātmā yāvakena viyatāpi yuvatyāḥ // 10.9	svāgatā [11: rnBgg] (? 2 eva pādāḥ yuktāḥ)
kasyacitsamadanaṃ madanīyaprayasīvadanapānaparasya / svāditaḥ sakṛdivāsava eva pratyuta kṣaṇavidaṃśapade 'bhūt // 10.10	āryāgīti (12, 20, 12, 20)
pītaśītadhumadhurairmidhunānāmānanaiḥ parihṛtaṃ caṣakāntaḥ / vrīḍayā rudadivālivirāvairnīlanīrajamagacchadadhastāt // 10.11	svāgatā [11: rnBgg] (? 3 eva pādāḥ yuktāḥ)
prātibhatrisarakeṇa gatānāṃ vakravākyaracanāramaṇīyaḥ / gūḍhasūcitarahasyasahāsaḥ subhruvāṃ pravavṛte parihāsaḥ // 10.12	svāgatā [11: rnBgg]
hāvakāri hasitaṃ vacanānāṃ khauśalaṃ dṛśi vikāraviśeṣāḥ / cakire bhṛśamṛjorapi vadhvāḥ kāmineva taruṇena madena // 10.13	āryāgīti (12, 20, 12, 20)
aprasannamaparāddhari patyau kopadīptamurarīkṛtadhairyam / kṣālitaṃ nu śamitaṃ nu vadhūnāṃ dravitaṃ nu hṛdayaṃ madhuvāraiḥ // 10.14	āryāgīti (12, 20, 12, 20)
santameva ciraprakṛtatvādaprakāśitamaddyutaṅge / vibhramaṃ madhumadaḥ pramadānāṃ dhātulīnamupasarga ivārtham // 10.15	svāgatā [11: rnBgg] (? 2 eva pādāḥ yuktāḥ)
sāvaśeṣapadamuktamupekṣā srastamālyavasanābharaṇeṣu / gantumutthimakāraṇataḥ sma dyotayanti madavibhramamāsām // 10.16	āryāgīti (12, 20, 12, 20)
madyamandavigalattrapamīṣaccakṣurunmiṣitapakṣma dadhatyā / vīkṣyate sma śanakairnavavadhvā kāminomukhamadhomukhayaiva // 10.17	svāgatā [11: rnBgg]
yā kathañaacana sakhīvacanena prāgabhipriyatamaṃ prajagalbhe / vrīḍājāḍyamabhajanmadhupā sā svāṃ madātprakṛtimeti hi sarvaḥ // 10.18	ajñātasamavṛtta [13: mjssg] (? 2 eva pādāḥ yuktāḥ)
chāditaḥ kathamapi trapayayāntaryaḥ priyaṃ prati cirāya ramaṇyāḥ / vāruṇīmadaviśaṅaagamathāviścakṣuṣo 'bhavadasāviva rāgāḥ // 10.19	ajñātasamavṛtta [12: tBjy] (? 2 eva pādāḥ yuktāḥ)
āgatānagaṇitapratiyātān vallabhānabhisisārayiṣūṇām / prāpi cetasi savipratisāre subhruvāmavasaraḥ sarakeṇa // 10.20	svāgatā [11: rnBgg]
mā punastamabhisīsaramāgaskāriṇaṃ madavimohitacittā / yoṣidityabhilāṣa na hālāṃ dustyajaḥ khalu sukhādapi mānaḥ // 10.21	āryāgīti (12, 20, 12, 20)
hrīvimohamaharaddayitānāmantikaṃ ratisukhāya nināya / saprasādamiva sevitamāsītsadya eva phaladaṃ madhu tāsām // 10.22	svāgatā [11: rnBgg]
dattamāttamadanaṃ dayitena vyāptamatiśākena rasena / sasvade mukhasuraṃ pramadābhyo nāma rūḍhamapi ca vyudapādi // 10.23	āryāgīti (12, 20, 12, 20)
labdhasaurabhaguṇo madirāṇāmaṅganāsyacaṣakasya ca gandhaḥ / moditāliritaretarayogādanyatāmabhajatātiśayaṃ nu // 10.24	svāgatā [11: rnBgg]
mānabhaṅgapacaṭunā suratecchāṃ tanvatā prathayatā dṛśi rāgam / lebhire sapadi bhāvayatāntaryoṣitaḥ praṇayineva madena // 10.25	svāgatā [11: rnBgg] (? 3 eva pādāḥ yuktāḥ)
pānadhautanavayāvakarāgaṃ subhruvo nibhṛtacumbanadakṣāḥ / preyasāmadhararāgarasena svaṃ kilādharamupāli rarañjuḥ // 10.26	svāgatā [11: rnBgg]
arpitaṃ rasitavatyapi nāmagrāhamanyayuvaterdayitena / ujjhati sma madamapyapibantī vīkṣya madyamitarā tu mamāda // 10.27	svāgatā [11: rnBgg]
anyānyavanitāgatacittaṃ cittanāthamabhiśaṅkitavatyā / pītabhūrisurayāpi namede nirvṛtirhimanaso madahetuḥ // 10.28	āryāgīti (12, 20, 12, 20)
kopavatyanunayānagṛhītvā prāgatho madhumadāhitamohā / kopitaṃ virahakheditacittā kāntameva kalayantyanuninye // 10.29	svāgatā [11: rnBgg]
kurvatā mukulitākṣiyugānāmaṅgasādamavasāditavagacām / īrṣyayeva haratā hriyamāsāṃ tadguṇaḥ svayamakāri madena // 10.30	āryāgīti (12, 20, 12, 20)
gaṇḍabhittiṣu purā sadṛśīṣu vyāñji nāñjitadṛśāṃ pratimenduḥ / pānapāṭalitakāntiṣu paścāllodhracūrṇatilakākṛtirāsīt // 10.31	svāgatā [11: rnBgg]
uddhatairiva parasparasaṅgādīritānyubhayataḥ kucakumbhaiḥ / yoṣitāmatimadena jughūrṇurvibhramātiśayapuṃsi vapūṃṣi // 10.32	svāgatā [11: rnBgg]
cārutā vapurabhūṣayadāsāṃ tāmanūnanavayauvanayogaḥ / taṃ punarmakaraketanalakṣakṣmīstāṃ mado dayitasaṃgamabhūṣaḥ // 10.33	svāgatā [11: rnBgg] (? 3 eva pādāḥ yuktāḥ)
kṣībatāmanugatāsvanuvelaṃ tāsu roṣaparitoṣavatīṣu / agrahīnna saśaraṃ dhanurujjhāmāsa nūjjhitaniṣaṅgamanaṅgaḥ // 10.34	svāgatā [11: rnBgg]
śahaṅgayānyayuvatau vanitābhiḥ pratyabhedi dayitaḥ sphuṭameva / na kṣamaṃ bhavati tatvavicāre matsareṇa hatasaṃvṛti cetaḥ // 10.35	āryāgīti (12, 20, 12, 20)
ānanairvicakase hṛṣitābhirvallabhānabhi tanūbhirabhāvi / ārdratāṃ hṛdayamāpa ca roṣo lolati sma vacaneṣu vadhūnām // 10.36	svāgatā [11: rnBgg]
rūpamapratividhānamanojñaṃ prema kāryamanapekṣya vikāsi / cāṭu cākṛtakasaṃbhramamāsāṃ kārmaṇatvamagamanramaṇeṣu // 10.37	svāgatā [11: rnBgg]
līlayaiva sutanostulayitvā gauravāḍhyamapi lāvaṇikena / mānavañjanavidā vadanena krītameva hṛdayaṃ dayitasya // 10.38	svāgatā [11: rnBgg]
sparśabhāji viśadacchavicārau kalpite mṛgadṛśāṃ suratāya / sannatiṃ dadhati peturajasraṃ dṛṣṭayaḥ priyatame śayane ca // 10.39	svāgatā [11: rnBgg]
yūni rāgataralairapi tiryakpātibhiḥ śrutiguṇena yutasya / dīrghadarśibhirakāri vadhūnāṃ laṅghanaṃ na nayanaiḥ śravaṇasya // 10.40	svāgatā [11: rnBgg]
saṃkathecchurabhidhātumanīśā saṃmukhī na ca babhūva didṛkṣuḥ / sparśanena dayitasya natabhrūraṅgacapalāpi cakampe // 10.41	svāgatā [11: rnBgg] (? 3 eva pādāḥ yuktāḥ)
uttarīyavinayāttrapamāṇā rundhatī kila tadīkṣaṇamārgam / ācariṣṭa vikaṭena vivoḍhurvakṣasaiva kucamaṇaḍalamanyā // 10.42	āryāgīti (12, 20, 12, 20)
aṃśukaṃ hṛtavatā tanubāhusvastikāpihitamugdhakucāgrā / bhinnaśaṅkhavalayaṃ pariṇetrā paryarambhi rabhasādaciroḍhā // 10.43	svāgatā [11: rnBgg]
saṃjahāra sahasā parirabdhapreyasīṣu virahayya virodham / saṃhitaṃ ratipatiḥ smitabhinnakrodhamāśu taruṇeṣu maheṣum // 10.44	svāgatā [11: rnBgg]
sraṃsamānamupayantari vadhvāḥ śliṣṭavatyupasapakṣi rasena / ātmanaiva rurudhe kṛtineva svasaṅgi vasanaṃ jaghanena // 10.45	svāgatā [11: rnBgg] (? 3 eva pādāḥ yuktāḥ)
pīḍite pura uraḥ pratiṣedhaṃ bhartari stanayugena yuvatyāḥ / spaṣṭameva dalataḥ pratināryastanmayatvamabhavaddhṛdayasya // 10.46	svāgatā [11: rnBgg]
dīpitasmaramurasyapapīḍaṃ vallabhe ghanamabhiṣvajamāne / vakratāṃ na yayatuḥ kucakumbhau subhruvaḥ kaṭhinatātiśayena // 10.47	svāgatā [11: rnBgg]
saṃpraveṣṭumiva yoṣita īṣuḥ śliṣyatāṃ hṛdayamiṣṭatamānām / ātmanaḥ satatameva tadantarvartino na khalu nūnamajānan // 10.48	svāgatā [11: rnBgg]
snahanirbharamadatta vadhūnāmārdratāṃ vapurasaṃśayamantaḥ / yūni gāḍhaparirambhiṇi vastraknopamambu vavṛṣe yadanena // 10.49	āryāgīti (12, 20, 12, 20)
na sma māti vapuṣaḥ pramadānāmantariṣṭatamasaṅgamajanmā / tadbahurbahiravāpya vikāsaṃ vyānaśe tanuruhāṇyapi harṣaḥ // 10.50	svāgatā [11: rnBgg]
yatpriyavyatikarādvanitānamaṅgajena pulakena babhūve / prāpi tena bhṛśamucchvasibhirnīvibhiḥ sapadi bandhanamokṣaḥ // 10.51	svāgatā [11: rnBgg] (? 3 eva pādāḥ yuktāḥ)
hrībharādavanataṃ parirambhe rāgavānavaṭujeṣvavakṛṣya / arpitoṣṭhadalamānanapadmaṃ yoṣito mukulitākṣamadhāsīt // 10.52	svāgatā [11: rnBgg]
palvopamitasāmyasapakṣaṃ daṣṭatyadharabimbamabhīṣṭe / paryakūji sarujeva taruṇyāstāralolavalayena kareṇa // 10.53	ajñātasamavṛtta [10: tssg] (? 2 eva pādāḥ yuktāḥ)
kenacitanmadhuramulbaṇarāgaṃ bāṣpataptamadhikaṃ viraheṣu / oṣṭhapallavamavāpya muhūrta subhruvaḥ sarasamakṣi cucumbe // 10.54	āryāgīti (12, 20, 12, 20)
recitaṃ parijanena mahīyaḥ kevalābhiratadampati dhāma / sāmyamāpa kamalāsakhaviṣvaksenasevitayugāntapayodheḥ // 10.55	svāgatā [11: rnBgg]
āvṛtānyapi nirantaramuccairyoṣitāmurasijadvatayena / rāgiṇāmita ito vimṛśadbhiḥ pāṇibhirjagṛhire hṛdayāni // 10.56	svāgatā [11: rnBgg]
kāmināmasakalāni vibhugnaiḥ svadavārimṛdubhiḥ karajāgraiḥ / ākriyanta kaṭhineṣu kathañcitkāminīkucataṭeṣu padāni // 10.57	āryāgīti (12, 20, 12, 20)
soṣmaṇaḥ stanaśilāśikharāgrādāttagharmasalilaistaruṇānām / ucchvasatkamalacāruṣu hastainimnanābhisarasīṣu nipete // 10.58	svāgatā [11: rnBgg]
āmṛśadbhirabhito valivīcirlolamānavitatāṅgulihastaiḥ / subhruvāmanubhavātpratipede muṣṭimeyamiti maghyamabhīṣṭaiḥ // 10.59	svāgatā [11: rnBgg]
prāpya nābhinadamajjanamāśu prasthitaṃ nivasanagrahaṇāya / aupanīvikamarundha kila strī vallabhasya karamātmakarābhyām // 10.60	svāgatā [11: rnBgg]
kāminaḥ kṛtaratotsavakālakṣepamākulavadhūkarasaṅgi / mekhalāguṇavilagnamasūyāṃ dīrghasūtramakarotparidhānam // 10.61	svāgatā [11: rnBgg]
ambaraṃ vinayataḥ priyapāṇeryoṣitasya karayoḥ kalahasya / vāraṇamiva vidhātumabhīkṣṇaṃ kakṣyayā ca valayaiśca śiśiñce // 10.62	āryāgīti (12, 20, 12, 20)
granthimudgrathayituṃ hṛdayadeśe vāsasaḥ spṛśati mānadhanāyāḥ / bhrūyugeṇa sapadi pratipede romabhiśca samameva vibhedaḥ // 10.63	svāgatā [11: rnBgg] (? 3 eva pādāḥ yuktāḥ)
āśu laṅghitavatīṣṭakarāgre nīvīmardhamukulīkṛtadṛṣṭyā / raktavaiṇika hatādharatantrīmaṇḍalakvaṇitacāru cukūje // 10.64	upajāti triṣṭubh: ajñātam [11: mnBgg], svāgatā [11: rnBgg]
āyatāṅgulirabhūdatiriktaḥ subhruvāṃ kraśimaśālini madhye / śroṇiṣu priyakaraḥ pṛthulāsu sparśamāpa sakalena talena // 10.65	svāgatā [11: rnBgg]
cakrureva lalanoruṣu rājīḥ sparśalobhavaśalolakarāṇām / kāmināmanibhṛtānyapi rambhāsta mbhakomalataleṣu nakhāni // 10.66	svāgatā [11: rnBgg]
ūrumūlacapalekṣaṇamaghnan yairvataṃsakusumaiḥ priyametāḥ / cakrire sapadi tāni yathārtha manmathasya kusumāyudhanāma // 10.67	svāgatā [11: rnBgg]
dhairyamulbaṇamanobhavabhavā vāmatāṃ ca vapurarpitavatyaḥ / vrīḍitaṃ lalita sauratadhārṣṭyaastenire 'bhiruciteṣu taruṇyaḥ // 10.68	svāgatā [11: rnBgg] (? 2 eva pādāḥ yuktāḥ)
pāṇirodhamavirodhavāñchaṃ bhartsanāśca madhurasmitagarbhāḥ / kāminaḥ sma kurute karabhorurhaari śuṣkaruditaṃ ca sukha'pi // 10.69	āryāgīti (12, 20, 12, 20)
vāraṇārthapadagadgadavācāmīrṣyayā muhurapatrapayā ca / kurvate sma sudṛśāmanukūlaṃ pratikūlikatayaiva yuvānaḥ // 10.70	āryāgīti (12, 20, 12, 20)
anyakālaparihāryamajasraṃ taddvayena vidadhe dvayameva / dhṛṣṭatā rahasi bhartṛṣu tābhirnirdayatvamitarairabalāsu // 10.71	svāgatā [11: rnBgg]
bāhupīḍanakacagrahaṇābhyāmāhatena nakhadantanipātaiḥ / bodhitastanuśayataruṇīnāmunmimīla viśadaṃ viṣameṣu // 10.72	āryāgīti (12, 20, 12, 20)
kāntayā sapadi ko 'pyupagūḍhaḥ prauḍhapāṇirapanetumiyeṣa / saṃhatastanatiraskṛtadṛṣṭirbhraṣṭameva na dukūlamapaśyat // 10.73	svāgatā [11: rnBgg]
āhataṃ kucataṭena taruṇyāḥ sādhu soḍhamamuneti papāta / truṭyataḥ priyatamorasi hārātpuṣpavṛṣcaṭariva mauktikavṛṣṭiḥ // 10.74	svāgatā [11: rnBgg] (? 3 eva pādāḥ yuktāḥ)
sītkṛtāni maṇitaṃ karuṇoktiḥ snigdhamuktamalamarthavacāṃsi / hāsabhūṣaṇaravāśca ramaṇyāḥ kāmasūtrapadatāmupajagmuḥ // 10.75	svāgatā [11: rnBgg]
uddhatairnibhṛtamekamanekaiśchadavanmṛgadṛśāmavirāmaiḥ / śrūyate sma maṇitaṃ kalakāñcīnūpuradhvanibhirakṣatameva // 10.76	āryāgīti (12, 20, 12, 20)
īdṛśasya bhavataḥ khatametallāghavaṃ muhuratīva rateṣu / kṣiptamāyatamadarśayadurvyā kāñcidāma jaghanasya mahatvam // 10.77	svāgatā [11: rnBgg]
prapyate sma gatacitrakacitraiścatramārdranakhalakṣmakapolaiḥ / dadhrire 'tha rabhasacyutapuṣpāḥ svabindukusumānyalakāntāḥ // 10.78	svāgatā [11: rnBgg] (? 3 eva pādāḥ yuktāḥ)
yadyadeva ruruce rucirebhyaḥ subhruvo rahasi ttadakurvan / ānukūlikatayā hi narāṇāmākṣipanti hṛdayāni taruṇyaḥ // 10.79	āryāgīti (12, 20, 12, 20)
prāpya manmatharasādatibhūmiṃ durvahastanabharāḥ suratasya / śaśramuḥ śramajalārdralalāṭaśliṣṭakeśamasitāyatakeśyaḥ // 10.80	svāgatā [11: rnBgg]
saṃgatābhirucitaiścalitāpi prāgamucyata cireṇa sakhīva / bhūya eva samagaṃsta ratānte hrīvadhūbhirasahā virahasya // 10.81	svāgatā [11: rnBgg]
prekṣaṇīyakameva kṣaṇamāsan hrīvibhaṅguravilocanapātāḥ / saṃbhramadrutagṛhītadukūlacchādyamānavapuṣaḥ suratāntāḥ // 10.82	upajāti triṣṭubh: ajñātam [11: rsBgl], svāgatā [11: rnBgg]
aprabhūtamatanīyasi tanvī kāñcidhāmnipihitaikataroru / kṣaumamākulakarā vicakarṣa kāntāpallavamabhīṣṭatamena // 10.83	āryāgīti (12, 20, 12, 20)
mṛṣṭacandanaviśeṣakabhaktirmraṣaaṭabhūṣaṇakadarthitamālyaḥ / sāparādha iva maṇḍanamāsīdātmanaiva sudṛśāmupabhogaḥ // 10.84	svāgatā [11: rnBgg] (? 3 eva pādāḥ yuktāḥ)
yoṣitaḥ patitakāñcanakāñcau mohanātirabhasena nitambe / mekhaleva paritaḥ sma vicitrā rājate vananakhakṣatalakṣmīḥ // 10.85	svāgatā [11: rnBgg]
bhātu nāma sudṛśāṃ daśanāṅkaḥ pāṭalo dhavalagaṇaḍataleṣu / dantavāsasi samānaguṇaśrīḥ saṃmukho 'pi parabhāgamavāpa // 10.86	āryāgīti (12, 20, 12, 20)
subhruvāmadhipayodharapīṭhaṃ pīḍanaistruṭitavatyapi patyuḥ / ṇuktamauktikalaghuguṇaśeṣā hārayaṣcirabhavat gurureva // 10.87	āryāgīti (12, 20, 12, 20)
viśramārthamupagūḍhamajasraṃ yatpriyaiḥ prathamaratyavasāne / yoṣitāmuditamanmathamādau taddvitīyasuratasya babhūva // 10.88	svāgatā [11: rnBgg]
āstṛte 'bhinavapallavapuṣpairapyanārataratābhiratābhyaḥ / dīyate sma śayituṃ śayanīye na kṣaṇaḥ kṣaṇadayāpi vadhūbhyaḥ // 10.89	svāgatā [11: rnBgg]
yoṣitāmatitarāṃ nakhalūnaṃ gātramujjavalatayā na khalūnam / kṣobhamāśu hṛdayaṃ nayadūnāṃ rāgavṛddhimakaronna yadūnām // 10.90	svāgatā [11: rnBgg] (? 3 eva pādāḥ yuktāḥ)
iti madamadanābhyāṃ rāgiṇaḥ spaṣṭarāgananavaratarataśrīsaṅginastānavekṣya / abhajata parivṛttiṃ sātha paryastahastā rajaniravanatendurlajjayādhomukhīva // 10.91	mālinī [15: nnmyy]
śrutisamadhikamuccaiḥ pañcamaṃ pīḍayantaḥ satatamamṛṣabhahīnaṃ bhinnakīkṛtya ṣaḍjam / praṇijagadurakākuśrāvakasnigdhakaṇṭhāḥ pariṇatimiti rātrermāgadhā mādhavāya // 11.1	mālinī [15: nnmyy] (? 3 eva pādāḥ yuktāḥ)
ratirabhasavilāsābhyāsatāntaṃ na yāvan nayanayugamamīlattāvadevāhato 'sau / rajaniviratiśaṃsī kāminīnāṃ bhaviṣyadvirahavihitanidrābhaṅgamuccairmṛdaṅgaḥ // 11.2	mālinī [15: nnmyy]
sphuṭataramupariṣṭādalpamūrterdhruvasya sphurati suramunīnāṃ maṇḍalaṃ vyastamet / śakaṭamiva mahīyaḥ śaiśave śārṅgapāṇeś capalacaraṇakābjapreraṇottuṅgitāgram // 11.2	mālinī [15: nnmyy] (? 3 eva pādāḥ yuktāḥ)
praharakamapanīya svaṃ nididrāsatoccaiḥ pratipadamupahūtaḥ kenacijjāgṛhīti / muhuraviśadavarṇāṃ nidrayā śūnyaśūnyāṃ dadadapi giramantarbuddhyate no manuṣyaḥ // 11.4	mālinī [15: nnmyy]
vipulataranitambābhogaruddhe ramaṇyāḥ śayitumanadhigacchañjīviteśo 'vakāśam / ratiparicayanaśyannaindratandraḥ kathañcid gamayati śayanīye śarvarī kiṃ karotu // 11.5	mālinī [15: nnmyy]
kṣaṇaśayitavibuddhāḥ kalpayantaḥ prayogān udadhimahati rājye kāvyavaddurvigāhe / gahanamapararātraprāptabuddhiprasādāḥ kavaya iva mahīpāścintayantyarthajātam // 11.6	mālinī [15: nnmyy]
kṣititaṭaśayanāntādutthitaṃ dānapaṅgaplutabahulaśarīraṃ śāyayatyeṣa bhūyaḥ / mṛducaladaparāntodīritāndūninādaṃ gajapatimadhirohaḥ pakṣakavyatyayena // 11.7	mālinī [15: nnmyy]
drutatarakaradakṣāḥ kṣiptavaiśakhaśaile dadhati dadhani dhīrānāravānvāriṇīva / śaśinamiva suraughāḥsāramuddhartumete kalaśimudadhigurvī vallavā loḍayanti // 11.8	mālinī [15: nnmyy] (? 3 eva pādāḥ yuktāḥ)
anunayamagṛhītvā vyājasuptā parācī rutamatha kṛkavākostāramākarṇya kalpe / kathamapi parivṛttā nidrayāndhā kila strī mukulitanayanaivā śiliṣyati prāṇanātham // 11.9	mālinī [15: nnmyy] (? 3 eva pādāḥ yuktāḥ)
gatamanugatavīṇairekatāṃ veṇunādaiḥ kalamavikalatālaṃ gāyakairbodhahetoḥ / asakṛdanavagītaṃ gītamākarṇayantaḥ sukhamukulitanetrā yānti nidrāṃ narendrāḥ // 11.10	mālinī [15: nnmyy]
pariśithilitakarṇagrīvamāmīlitākṣaḥ kṣaṇamayamanubhūya svapnamūrdhvajñureva / rirasayiṣati bhūyaḥ śaṣpamagre vikīrṇaṃ paṭutaracapalauṣṭhaḥ prasphuratprothamaśvaḥ // 11.11	mālinī [15: nnmyy]
udayamuditadīptiryāti yaḥ saṃgatau me patati na varaminduḥ so 'parāmeṣa gatvā / smitaruciriva sadyaḥ sābhyasūyaṃ prabheti sphurati viśadameṣā pūrvakāṣṭhāṅganāyāḥ // 11.12	mālinī [15: nnmyy]
ciraratiparikheda prāptanidrāsukhānāṃ caramamapi śayitvā pūrvameva prabuddhāḥ / aparicalitagātrāḥ kurvatena priyāṇāmaśithilabhujacakrāśleṣabhedaṃ taruṇyaḥ // 11.13	mālinī [15: nnmyy]
kṛtadhavalimabhedaiḥ kuṅkumeneva kiñcinmalayaruharajobhirbhūṣayanpaścimāśām / himaruciraruṇimnā rājate rajyamānairjaraṭhakamalakandacchedagaurairmayūkhaiḥ // 11.14	mālinī [15: nnmyy]
dadhadasakalamekaṃ khaṇḍitāmānamadbhiḥ śriyamaparamapūrṇāmucchvasadbhiḥ palāśaiḥ / kalaravamupagīte ṣaṭpadaughena dhattaḥ kumudakamala ṣaṇḍe tulyarūpāmavasthām // 11.15	mālinī [15: nnmyy]
madarucimaruṇenodgacchatā lambhitasya tyajata iva cirāya sthāyinīmāśu lajjām / vasanamiva mukhasya sraṃsate saṃpratīdaṃ sitakarakarajālaṃ vāsavāśāyuvatyāḥ // 11.16	mālinī [15: nnmyy]
avirataratalīlāyāḥsajātaśramāṇām upaśamamupayāntaṃ niḥsahe 'ṅge 'ṅganānām / punaruṣasi viviktaimarmātariśvāvacūrṇya jvalayati madanāgniṃ mālatīnāṃ rajobhiḥ // 11.17	mālinī [15: nnmyy] (? 3 eva pādāḥ yuktāḥ)
animiṣamavirāmā rāgiṇāṃ sarvarātraṃ navanidhuvanalīlāḥ kautukenātivīkṣya / idamudavasitānāmasphuṭālokasaṃpannayanamiva sanidraṃ ghūrṇate daipamarciḥ // 11.18	mālinī [15: nnmyy]
vikacakamalagandhairandhayanbhṛṅgamālāḥ surabhitamakarandaṃ mandamāvāti vātaḥ / pramadanamadanamādyadyauvanoddāmarāmāramaṇarabhasakhedasvedavicchedadakṣaḥ // 11.19	mālinī [15: nnmyy] (? 3 eva pādāḥ yuktāḥ)
lulitanayanatārāḥ kṣāmavaktrendubimbā rajanaya iva nindrāklāntanīlotpalākṣyaḥ / timiramiva dadhānāḥ sraṃsinaḥ keśapāśān avanipatigṛhebhyo yāntyamūrvāravadhvaḥ // 11.20	mālinī [15: nnmyy]
śiśirakiraṇakāntaṃ vāsarānte 'bhisārya śvasanasurabhigandhiḥ sāmprataṃ satvareva / vrajati rajanireṣā tanmayūkhāṅgarāgaiḥ parimalitamanindyairambarāntaṃ vahantī // 11.21	mālinī [15: nnmyy]
navakumudavanaśrīhāsakeliprasaṅgād adhikaruciraśeṣāmapyuṣāṃ jāgaritvā / ayamaparadiśo 'ṅge muñcati srastahastaḥ śiśayiṣurapi pāṇḍuṃ mlānamātmānaminduḥ // 11.22	mālinī [15: nnmyy]
sarabhasaparirambhārambhasaṃrambhabhājā yadadhiniśamapāstaṃ vallabhenāṅganāyāḥ / vasanamapi niśānte neṣyate tatpradātu rathacaraṇaviśālaśreṇilolekṣaṇena // 11.23	mālinī [15: nnmyy]
sapadi kumudinībhirmīlitaṃ hā kṣapāpi kṣayamagamadapetāstārakāstāḥ samastāḥ / iti dayitakalatraścintayannaṅgamindur vahati kṛśamaśeṣaṃ bhraṣṭaśobhaṃ śuceva // 11.24	mālinī [15: nnmyy]
vrajativiṣayamakṣṇāmaṃśumālī na yāvat timiramakhilamastaṃ tāvadevāruṇena / paraparibhavi tejastanvatāmāśu kartuṃ prabhavati hi vipakṣocchedamagresaro 'pi // 11.25	mālinī [15: nnmyy]
vigatatimirapaṅgaṃ paśyati vyoma yāvad dhuvati virahakhinnaḥ pakṣatī yāvadeva / rathacaraṇasamāhvastāvadautsukyanunnā saridaparataṭāntādāgatā cakravākī // 11.26	mālinī [15: nnmyy]
muditayuvamanaskāstulyameva pradoṣe rucamadadhurubhayyaḥ kalpitā bhūṣitāśca / parimalarucirābhirnyakkṛtāstu prabhāte yuvatibhirupabhogānnīrucaḥ puṣpamālāḥ // 11.27	mālinī [15: nnmyy]
vilulitakamalaughaḥ kīrṇavallīvitānaḥ prativanamavadhūtāśeṣaśākhiprasūnaḥ / kvacidayamanavasthaḥ sthāsnutāmeti vāyurvadhukusumavimardedgandhiveśmāntareṣu // 11.28	mālinī [15: nnmyy]
nakhapadavalinābhīsandhibhāgeṣu lakṣyaḥ kṣatiṣu ca daśanānāmaṅganāyāḥ saśeṣaḥ / api rahasi kṛtānāṃ vāgvihīno 'pijātaḥ suratavilasitānāṃ varṇako varṇako 'sau // 11.29	mālinī [15: nnmyy]
prakaṭamalinalakṣmā mṛṣṭapatrāvalīkair adhigataratiśobhaiḥ pratyuṣaḥ proṣitaśrīḥ / upahasita ivāsau cāndramāḥ kāminīnāṃ pariṇataśarakāṇḍāpāṇḍubhirgaṇḍabhāgaiḥ // 11.30	mālinī [15: nnmyy]
sakalamapi nikāmaṃ kāmalolānyanārīratirabhasavimardairbhinnavatyaṅgarāge / idamatimahadevāścaryamāścaryadhāmnastava khalu mukharāgo yanna bhedaṃ prayātaḥ // 11.31	mālinī [15: nnmyy]
prakaṭataramimaṃ mā drākṣuranyā ramaṇyaḥ sphuṭamiti saviśaṅgaṃ kāntayā tulyavarṇaḥ / caraṇatalasarojākrāntisaṃkrāntayāsau vapuṣi nakhavilekho lākṣayā rakṣitaste // 11.32	mālinī [15: nnmyy]
tadavitathamavādīryanmama tvaṃ priyajanaparibhuktaṃ yaddukūlaṃ dadhānaḥ / madadhivasatimāgāḥkāmināṃ maṇḍanaśrīrvrajati hi saphalatvaṃ vallabhālokanena // 11.33	mālinī [15: nnmyy] (? 3 eva pādāḥ yuktāḥ)
navanakhapadamaṅgaṃ gopayasyaṃśukena sthagayasi punaroṣṭhaṃ pāṇinā dantadaṣṭam / pratidiśamaparastrīsaṅgaśaṃsī visarpannavaparimalagandhaḥ kena śakyo varītum // 11.34	mālinī [15: nnmyy]
itikṛtavacanāyāḥ kaścidabhetya bibhyadgalitanayanavāreryāti pādāvanāmam / karuṇamapi samarthaṃ mānināṃ mānabhede ruditamuditamastraṃ yoṣitāṃ vigraheṣu // 11.35	mālinī [15: nnmyy] (? 3 eva pādāḥ yuktāḥ)
madanamadanavikāsaspaṣṭadhārṣṭyedayānāṃ ratikalahavikīrṇairbhūṣaṇairarciteṣu / vidadhati na gṛheṣūtphullapuṣpopahāraṃ viphalavinayayatnāḥ kāminīnāṃ vayasyāḥ // 11.36	mālinī [15: nnmyy] (? 3 eva pādāḥ yuktāḥ)
karajadaśanacihnaṃ niśamaṅge 'nyanārījanitamiti saroṣamīrṣyayā śaṅkamānām / smarasi na khalu dattaṃ mattayaitattvayaiva striyamanunayatītthaṃ vrīḍamānāṃ vilāsī // 11.37	upajāti atiśakvarī: ajñātam [15: nnryy], ajñātam [15: nntyy], mālinī [15: nnmyy] atha vā mālinī [15: nnmyy] (? 2 eva pādāḥ yuktāḥ)
kṛtagurutarahāracchedamāliṅgya patyau pariśithilitagātre gantumāpṛcchamāne / vigalitanavamuktāsthūlabhāṣpāmbubindu stanayugamabalāyāstatkṣaṇaṃ roditīva // 11.38	mālinī [15: nnmyy]
bahujagadapurastāttasya mattā kilāhaṃ cakara ca kila cāṭu prauḍhayoṣidvadasya / viditamiti sakhībhyo rātrivṛttaṃ vicintya vyapagatamadayāhni vrīḍitaṃ mugdhavadhvā // 11.39	mālinī [15: nnmyy]
aruṇajalajarājīmugdhahastāgrapādā bahulamadhupamālākajjalendīvarākṣī / anupatati virāvaiḥ patriṇāṃ vyāharantī rajanimacirajātā pūrvasandhyā suteva // 11.40	mālinī [15: nnmyy]
pratiśaraṇamaśīrṇajyotiragnyāhitānāṃ vidhivihitaviribdhaiḥ sāmidhenīradhītya / kṛtaguruduritaughadhvaṃsamadhvaryuvaryair hutamayamupalīḍhe sādhu sāmnāyyamagniḥ // 11.41	mālinī [15: nnmyy]
prakṛtajapavidhīnāmāsyamudraśmidantaṃ muhurapihitamoṣṭhyairakṣarairlakṣyamanyaiḥ / anukṛtimanuvelaṃ ghaṭṭitodghaṭṭitasya vrajati niyamabhājāṃ mugdhamuktāpuṭasya // 11.42	mālinī [15: nnmyy]
navakanakapiśaṅgaṃ vāsarāṇāṃ vidhātuḥ kakubhi kuliśapāṇerbhāti bhāsāṃ vitānam / janitabhuvanadāhārambhamambhāṃsi dagdhvā jvalitamiva mahābdherūrdhvamaurvānalārciḥ // 11.43	mālinī [15: nnmyy]
vitatapṛthuvaratrātulyarūpairmayūkhaiḥ kalaśa iva garīyāndigbhirākṛṣyamāṇaḥ / kṛtacapalavihaṅgālāpakolāhalābhir jalanidhijalamadhyādeṣa uttāryater'kaḥ // 11.44	mālinī [15: nnmyy]
payasi salilarāśernaktamantarnimagnaḥ sphuṭamaniśamatāpi jvālayā bāḍavāgneḥ / yadayamidamidānīmaṅgamudyandadhāti jvalitakhadirakāṣṭhāṅgāragauraṃ vivasvān // 11.45	mālinī [15: nnmyy]
atuhinarucināsau kevalaṃ nodayādriḥ kṣaṇamuparigatena kṣmābhṛtaḥ sarva eva / navakaranikareṇa spaṣṭabandhūkasūnastabakaracitamete śekharaṃ bibhratīva // 11.46	mālinī [15: nnmyy]
udayaśikhariśṛṅgaprāṅgaṇeṣveva riṅgan sakamalamukhahāsaṃ vīkṣitaḥ padminībhiḥ / vitatamṛdukarāgraḥ śabdayantyā vayobhiḥ paripatati divo 'ṅgake helayā bālasūryaḥ // 11.47	mālinī [15: nnmyy] (? 3 eva pādāḥ yuktāḥ)
kṣaṇamayamupaviṣṭaḥ kṣmātalanyastapādaḥ praṇatiparamavekṣya prītamahnāya lokam / bhuvanatalamaśeṣaṃ pratyavekṣiṣyamāṇaḥ kṣitidharapīṭhādutthitaḥ saptasaptiḥ // 11.48	mālinī [15: nnmyy] (? 3 eva pādāḥ yuktāḥ)
pariṇatamadirābhaṃ bhāskareṇoṃśubāṇais timirakarighaṭāyāḥ sarvadikṣu kṣatāyāḥ / rudhiramiva vahantyo bhānti bālātapenacchuritamubhayarodhovāritaṃ vāri nadyaḥ // 11.49	mālinī [15: nnmyy]
dadhatiparipatantyo jālavātāyanebhyas taruṇatapanabhāso mandirābhyantareṣu / praṇayiṣu vanitānāṃ prātaricchatsu gantuṃ kupitamadanamuktottaptanārācalīlām // 11.50	mālinī [15: nnmyy]
adhirajani vadhūbhiḥ pītamaireyariktaṃ kanakacaṣakametadrocanālohitena / udayadahimarocirjyotiṣākrāntamantarmadhuna iva tathaivāpūrṇamadyāpi bhāti // 11.51	mālinī [15: nnmyy]
sitaruciśayanīye naktamekāntamuktaṃ dinakarakarasaṅgavyaktakausumbhakānti / nijamiti ratibandhorjānatīmuttarīyaṃ parihasati sakhī strīmādadānāṃ dinādau // 11.52	mālinī [15: nnmyy]
plutamiva śiśirāṃśoraṃśubhiryanniśāsu sphaṭikamayarājadrājatādristhalābham / aruṇitamakaṭhorairveśma kāśmīrajāmbhaḥsnapitamiva tadetadbhānubhirbhāti bhānoḥ // 11.53	mālinī [15: nnmyy] (? 3 eva pādāḥ yuktāḥ)
sarasanakhapadāntardaṣṭakeśapramokaṃ praṇayini vidadhāne yoṣitāmullasantyaḥ / vidadhati daśanānāṃ sītkṛtāviṣkṛtānām abhinavaravibhāsaḥ padmarāgānukāram // 11.54	mālinī [15: nnmyy]
aviratadayitāṅgāsaṅgasañcaritena churitamabhinavāsṛkkāntinā kuṅkumena / kanakanikaṣarekhā komalaṃ kāminīnāṃ bhavati vapuravāptacchāyamevātape 'pi // 11.55	mālinī [15: nnmyy] (? 3 eva pādāḥ yuktāḥ)
sarasijavanakāntaṃ bibhradabhrāntavṛttiḥ karanayanasahasraṃ hetumālokaśakteḥ / akhilamatimahimnā lokamākrāntavantaṃ haririva haridaśvaḥ sādhu vṛtraṃ hinasti // 11.56	mālinī [15: nnmyy]
avatamasabhidāyai bhāsvatāmyudgatena prasabhamuḍugaṇo 'sau darśanīyo 'pyapāstaḥ / nirasitumarimicchorye tadīyāśrayeṇa śriyamadhigatavantaste 'pi hantavyapakṣe // 11.57	mālinī [15: nnmyy]
pratiphalati karaughe saṃmukhāvasthitāyāṃ rajatakaṭakabhittau sāndracandrāṃśugauryām / bahirabhihatamadreḥ saṃhataṃ kandarāntargatamapi timiraughaṃ gharmabhānurbhinatti // 11.58	mālinī [15: nnmyy]
bahirapi vilasantyaḥ kāmamāninyire yad divasakararuco 'ntaṃ dhvāntamantargṛheṣu / niyataviṣayavṛtterapyanalpapratāpakṣatasakalavipakṣastejasaḥ sa svabhāvaḥ // 11.59	mālinī [15: nnmyy]
ciramatirasalaulyādbandhanaṃ lambhitānāṃ punarayamudayāya prāpya dhāma svameva / dalitadalakapāṭaḥ ṣaṭpadānāṃ saroje sarabhasa iva guptisphoṭamarkaḥ karoti // 11.60	mālinī [15: nnmyy]
yugapadayugasaptistulyasaṃkhyairmayūkhair daśaśatadalabhedaṃ kautukenāśukṛtvā / śriyamalikulagītairlālitāṃ paṅkajāntarbhavanamadhiśayānāmādarātpaśyatīva // 11.61	mālinī [15: nnmyy]
adayamiva karāgraireṣa nipīḍya sadyaḥ śaśadharamaharādau rāgavānuṣṇaraśmiḥ / avakirati nitāntaṃ kāntiniryāsamabdasrutanavajalapāṇḍuṃ puṇḍarīkodareṣu // 11.62	mālinī [15: nnmyy] (? 3 eva pādāḥ yuktāḥ)
pravikasati cirāya dyotitāśeṣaloke daśaśatakaramūrtāvakṣiṇīva dvitīye / sitakaravapuṣāsau lakṣyate saṃprati dyaur vigalitakiraṇena vyaṅgitaikekṣaṇeva // 11.63	mālinī [15: nnmyy]
kumudavanamapaśri śrīmadambhojaṣaṇḍaṃ tyajati mudamulūkaḥ prītimāścakravākaḥ / udayamahimaraśmiryāti śītāṃśurastaṃ hatavidhilasitānāṃ hī vicitro vipākaḥ // 11.64	mālinī [15: nnmyy]
kṣaṇamatuhinadhāmni preṣya bhūyaḥ purastād upagatavati pāṇigrāhavaddigvadhūnām / drutataramupayāti sraṃsamānāṃśuko 'sāv upapātiriti nīcaiḥ paścimāntena candraḥ // 11.65	mālinī [15: nnmyy] (? 3 eva pādāḥ yuktāḥ)
pralayamakhilatārālokamahnāya nītvā śriyamanatiśayaśrīḥ sānurāgāṃ dadhānaḥ / gaganasalilarāśiṃ rātrikalpāvasāne madhuripuriva bhāsvāneṣa eko 'dhiśete // 11.66	mālinī [15: nnmyy]
kṛtasakalajagadvibodho 'vadhūtāndhakārodayaḥ kṣayitakumudatārakaśrīrviyogaṃ nayankāminaḥ / bahutaraguṇadarśanādabhyupetālpadoṣaḥ kṛtī tava varada karotu suprātamahnāmayaṃ nāyakaḥ // 11.67	nārāca [18: nnrrrr]
itthaṃ rathāśvebhaniṣādināṃ prage gaṇo nṛpāṇāmatha toraṇādbahiḥ / prasthānakālakṣamaveṣakalpanākṛtakṣaṇakṣepamudaikṣatācyutam // 12.1	ajñātārdhasamavṛtta [ttjr, jtjr]
svakṣaṃ supatraṃ kanakojvaladyutiṃ javena nāgāñjitavantamuccakaiḥ / āruhya tārkṣya nabhasīva bhūtale yayāvanudghātamukhena so 'dhvanā // 12.2	upajāti jagatī: indravaṃśā [12: ttjr], ajñātam [12: tBjr], vaṃśastha [12: jtjr] atha vā vaṃśastha [12: jtjr] (? 2 eva pādāḥ yuktāḥ)
hastasthitākhaṇḍitacakraśālinaṃ dvajendrakāntaṃ śritavakṣasaṃ śriyā / satyānuraktaṃ narakasya jiṣṇavo guṇairnṛpāḥ śāṅgiṇamanyayāsiṣuḥ // 12.3	ajñātārdhasamavṛtta [ttjr, jtjr]
śuklaiḥ satārairmukulīkṛtaiḥ sthūlaiḥ kumudvatīnāṃ kumudākarairiva / vyuṣṭaṃ prayāṇaṃ ca viyogavedanāvidūnanārīkamabhūtsamaṃ tadā // 12.4	ajñātārdhasamavṛtta [ttjgg, rysjl]
utkṣiptagātraḥ sma viḍambayannabhaḥ samutpatiṣyantamagendramuccakaiḥ / ākuñcitaprohanirūpitakramaṃ kareṇurārohayate niṣādinam // 12.5	ajñātārdhasamavṛtta [ttjr, jtjr]
svairaṃ kṛtāsphālanalalitānpuraḥ sphuratnūndarśitalāghavakriyāḥ / vaṅgāvalagnaikasavalgapāṇayasturaṅgamānāruruhusturaṅgiṇaḥ // 12.6	ajñātasamavṛtta [9: tjr] (? 2 eva pādāḥ yuktāḥ)
ahnāya yāvanna cakāra bhūyase niṣedivānāsanabandhamadhvane / tīvrotthitāstāvadasahyaraṃhaso viśṛṅkhalaṃ śṛṅkhalakāḥ pratasthire // 12.7	ajñātārdhasamavṛtta [ttjr, jtjr]
gaṇḍojvalāmujjvanābhicakrayā virājamānāṃ navayodaraśriyā / kaścitsukhaṃ prāptumanāḥ susārathī rathīṃ yuyojādhidhurāṃ vadhūmiva // 12.8	vaṃśastha [12: jtjr] (? 2 eva pādāḥ yuktāḥ)
utthātumicchanvidhṛtaḥ puro balānnidhīyamāne bharabhāji yantrake / ardhojjhitodgāravijharjharasvaraḥ svanāma ninye ravaṇaḥ sphuṭārthatām // 12.9	ajñātārdhasamavṛtta [ttjr, jtjr]
nasyāgṛhīto 'pi dhuvanviṣāṇayoryugaṃ sasūtkāravivartitatrikaḥ / goṇīṃ janana sma nidhātumuddhṛtāmanukṣaṇaṃ nokṣataraḥ pratīcchati // 12.10	upajāti jagatī: indravaṃśā [12: ttjr], vaṃśastha [12: jtjr], ajñātam [12: tjjr] atha vā vaṃśastha [12: jtjr] (? 2 eva pādāḥ yuktāḥ)
nānāvidhāviṣkṛsāmajasvaraḥ sahasravartmā capalairduradhyayaḥ / gāndharvabhūyṣṭhatayā samānatāṃ sa sāmavedasya dadhau balodadhiḥ // 12.11	vaṃśastha [12: jtjr] (? 2 eva pādāḥ yuktāḥ)
pratyanyanāgaṃ caltastarāvatā nirasya kuṇṭhaṃ dadhatānyamaṅkuśam / mūrdhānamūrdhvāyatadantamaṇḍalaṃ dhuvannarodhi dviradāṃ niṣādinā // 12.12	vaṃśastha [12: jtjr] (? 2 eva pādāḥ yuktāḥ)
samūrcchaducchṛṅkhalaśaṅkhanisvanaḥ svanaḥ prayāte paṭahasya śārṅgiṇi / svānininye nitarāṃ mahāntyapi vyathāṃ dvayeṣāmapi medinīghṛtām // 12.13	vaṃśastha [12: jtjr] (? 3 eva pādāḥ yuktāḥ)
kālīyakakṣodavilepanaśriyaṃ diśaddiśamullasadaṃśumaddyuti / khātaṃ khuraimudgabhujāṃ vipaprate gireradhaḥ kāñcanabhūmijaṃ rajaḥ // 12.14	ajñātārdhasamavṛtta [ttjrjl, Brll]
mandraigajānāṃ rathamaṇḍalasvanairnijuhnuve tādṛśameva bṛṃhitam / tārairbabhūve parabhāgalābhataḥ pariśphuṭaisteṣu turaṅgaheṣitaiḥ // 12.15	ajñātārdhasamavṛtta [ttjr, jtjr]
anvetukāmo 'vamatāṅguśagrahastirogataṃ sāṅguśamudvahañśiraḥ / sthūloccayenāgamadantikagatāṃ gajo 'grayātāgrakaraḥ kareṇukām // 12.16	ajñātārdhasamavṛtta [ttjl, jrBrlg]
yanto 'spṛśantaścaraṇairivāvaniṃ javātprakīrṇairabhitaḥ prakīrṇakaiḥ / adyāpi senāturagāḥ savismayairalūnapakṣā iva menire janaiḥ // 12.17	ajñātārdhasamavṛtta [ttjr, jtjr]
ṛjvīrdadhānairavatatya kandharāścalāvacūḍāḥ kalāgharghararāravaiḥ / bhūmirmahatyapyavilambitakramaṃ kramelakaistakṣaṇameva cicchide // 12.18	indravaṃśā [12: ttjr] (? 2 eva pādāḥ yuktāḥ)
tūrṇa praṇetrā kṛtanādamuccakaiḥ praṇoditaṃ vesarayugmadhvani / ātmīyanemikṣatasāndramedinīrajaścayākrāntabhayādivādravat // 12.19	indravajrā [11: ttjgg] (? 2 eva pādāḥ yuktāḥ)
vyāvṛttavaktrairakhilaiścamūcarairvrajidbhireva kṣaṇamīkṣitānanāḥ / valgadgarīyaḥstanakamprakañcukaṃ yayusturaṅgādhiruho 'varodhikāḥ // 12.20	ajñātārdhasamavṛtta [ttjr, jtjr]
pādaiḥ puraḥ kūbariṇāṃ vidāritāḥ prakāmamākrāntatalāstato gajaiḥ / bhagnonnatānantarapūritāntarā babhurbhuvaḥ kṛṣṭasamīkṛtā iva // 12.21	ajñātārdhasamavṛtta [ttjr, jtjr]
durduntamupakṛtya nirastasādinaṃ sahāsahākāramalokayajjanaḥ / paryāṇataḥ srastamurovilambinasturaṅgamaṃ pradrutamekayā diśā // 12.22	ajñātasamavṛtta [13: rysjg] (? 2 eva pādāḥ yuktāḥ)
bhūbhṛdbhirapyaskhalitāḥ khalūnnatairapyapahnavānā saritaḥ pṛthūrapi / anvarthasaṃjñayaiva paraṃ trimārgagā yayāvasaṃkhyaiḥ pathibhiścamūrasau // 12.23	ajñātasamavṛtta [13: rysjl] (? 2 eva pādāḥ yuktāḥ)
trastau samāsannakareṇusūtkṛtānniyantari vyākulamuktarajjuke / kṣiptāvarodhāṅganamutpathena gāṃ vilaṅghya laghvīṃ karabhau babhañjatuḥ // 12.24	ajñātārdhasamavṛtta [ttjr, jtjr]
srastāṅgasandhau vigatāśāpāṭave rujā nikāmaṃ vikalīkṛte rathe / āptena tatkṣaṇā bhiṣajeva tatkṣaṇaṃ pracakrame laṅghanapūrvakaḥ kramaḥ // 12.25	vaṃśastha [12: jtjr] (? 2 eva pādāḥ yuktāḥ)
dhūrbhaṅgasaṃkṣobhavidāritoṣṭrikā galanmadhuplāvitadūravartmani / sthāṇau niṣaṅgiṇyanasi kṣaṇaṃ puraḥ śuśoca lābhāya kṛtakrayo vaṇik // 12.26	ajñātārdhasamavṛtta [ttjr, jtjB]
bheribhirākruṣṭamahāguhāmukho dhvajāṃśukaistarjitakandalīvanaḥ / uttaṅgamātaṅgajitālaghūpalo balaiḥ sa paścātkiyate sma bhūdharaḥ // 12.27	upajāti jagatī: indravaṃśā [12: ttjr], vaṃśastha [12: jtjr], ajñātam [12: Btjr] atha vā vaṃśastha [12: jtjr] (? 2 eva pādāḥ yuktāḥ)
vanyebhadānānilagandhadadurdhurāḥ kṣaṇaṃ tarucchedavinoditakrudhaḥ / vyāladvipā yantṛbhirunmatiṣṇavaḥ kathaṃcidīrādapanayena ninyire // 12.28	ajñātasamavṛtta [10: ttjl] (? 2 eva pādāḥ yuktāḥ)
tairvajayantīvanarājirājibhirgiripraticchandamahāmataṅgajaiḥ / bahvyaḥ prasarpajjanatānānadīśatairbhuvo balairantarāyāmababhūvire // 12.29	na kiṃcid adhyavasitam
tasthemuhūrta hariṇīvilocanaiḥ sadṛśi dṛṣṭvā nayanāni yoṣitām / tvātha satrāsamanekavibhramakriyāvikārāṇi mṛgaiḥ palāyyata // 12.30	ajñātasamavṛtta [10: ysjg] (? 2 eva pādāḥ yuktāḥ)
nimnāni duḥkhādavatārya sādibhiḥ sayatnamākṛṣṭakaśāḥ śanaiḥ śanaiḥ / utteruruttālakhurāravaṃ drutāḥ ślathīkṛtapragrahamarvatāṃ vrajāḥ // 12.31	ajñātārdhasamavṛtta [ttjr, jtjr]
adhyadhvamārūḍhavataiva kenacitpratīkṣamāṇena janaṃ muhurdhṛtaḥ / dākṣyaṃ hi sadyaḥ phaladaṃ yadagrataścakhāda dāserayuvā vanāvalīḥ // 12.32	ajñātārdhasamavṛtta [ttjB, jtjr]
śaureḥ pratāpopanatairitastataḥ samāgataiḥ praśrayanamramūrtibhiḥ / ekātapatrā pṛthivībhṛtāṃ gaṇairabhūdabahucchātratayā patākinī // 12.33	indravaṃśā [12: ttjr] (? 2 eva pādāḥ yuktāḥ)
āgacchato 'nūcigajasya ghaṇḍayoḥ svanaṃ samāpakarṇya samākulāṅganāḥ / dūrāpavartitabhāravāhaṇāḥ patho 'pasrustvaritaṃ camūcarāḥ // 12.34	na kiṃcid adhyavasitam
ojasvivarṇojvalavṛttaśālinaḥ prasādino 'nujjhita gotrasaṃvidaḥ / ślokānupendrasya puraḥ sma bhūyaso guṇānsamuddiśya paṭhanti vandinaḥ // 12.35	ajñātārdhasamavṛtta [ttjr, jtjr]
niḥśśeṣamākrāntamahītalo jalaiścalansamudro 'pi samujjhati sthitim / grāmeṣu sainyairakarodavāritaiḥ kimavyavasthāṃ calito 'pi keśavaḥ // 12.36	ajñātārdhasamavṛtta [ttjr, jtjr]
kośātakīpuṣpagulucchakāntibhirmukhairvinidrolbaṇabāṇacakṣuṣaḥ / grāmīṇavadhvastamalakṣitā janaiściraṃ mṛtānāmupari vyalokayan // 12.37	ajñātārdhasamavṛtta [ttjB, jtjr]
goṣṭheṣu goṣṭhīkṛtamaṇḍalāsanānsanādamutthāya muhuḥ sa valgataḥ / grāmyānapaśyatkapiśaṃ pipāsataḥ svagotrasaṅkīrtanabhāvitātmanaḥ // 12.38	ajñātārdhasamavṛtta [ttjr, jtjr]
paśyankṛtārthairapi vallavījano janādhināthaṃ na yayau vitṛṣṇatām / ekāntamaugdhyānavabuddhavibhramaiḥ prasiddhavistāraguṇairvilocanaiḥ // 12.39	ajñātārdhasamavṛtta [ttjr, jtjr]
prītyā niyuktāṃllihatī stanandhayānnigṛhya pārīmubhayena jānunoḥ / vardhiṣṇudhārādhvani rohiṇīḥ payaściraṃ nidadhau duhataḥ sa goduhaḥ // 12.40	ajñātārdhasamavṛtta [ttjrjg, Brlg]
abhyājato 'bhyāgatatūrṇatarṇakānniryāṇahastasya purodudhukṣataḥ / vargādgavāṃ huṃkṛticāru niryatīmarirmadhoraikṣata gomatatallikām // 12.41	indravaṃśā [12: ttjr] (? 3 eva pādāḥ yuktāḥ)
sa vrīhiṇāṃ yāvadapāsituṃ gatāḥ śukānmṛgaistāvadupadrutaśriyām / kaidārikāṇāmabhitaḥ samākulāḥ sahāsamālokayati sma gopikāḥ // 12.42	ajñātārdhasamavṛtta [ttjr, jtjr]
vyeddhumasmānavadhānataḥ purā calatyasavityupakarṇayannasau / gītāni gopyāḥ kalamaṃ mṛgavrajo na nūnamattīti harivyalokayat // 12.43	ajñātasamavṛtta [11: rBrlg] (? 2 eva pādāḥ yuktāḥ)
līlācalatstrīcaraṇāruṇotpalaskhalattulākoṭininādakomalaḥ / śaurerupānūpamāpāharanmanaḥ svanāntarādunmadasārasāravaḥ // 12.44	ajñātārdhasamavṛtta [ttl, rjrBrlg]
uccairgatāmaskhalitāṃ garīyasīṃ tadātidūrādapi tasya gacchataḥ / eke samūhurbalareṇusaṃhatiṃ śirobhirājñāmapare mahībhṛtaḥ // 12.45	ajñātārdhasamavṛtta [ttjr, jtjr]
prāyeṇa nīcānapi medinībhṛto janaḥ samenaiva pathādhirohati / senā murāreḥ patha eva sā punarmahāmahīdhrānparito 'dhyarohayat // 12.46	ajñātārdhasamavṛtta [ttjr, jtjB]
dantāgranirbhinnapayodamunmukhāḥ śiloccayānāruruhurmahīyasaḥ / tiryakkaṭaplāvimadāmbunimnagāvipūryamāṇaśravaṇodaramaṃ dvipāḥ // 12.47	indravaṃśā [12: ttjr] (? 2 eva pādāḥ yuktāḥ)
ścyotamanmadāmbhakaṇakena kenacijjanasya jīmūtakadambakadyutā / nagena garīyasoccakairarodhi panthāḥ pṛthudantaśālinā // 12.48	ajñātasamavṛtta [14: jrBrlg] (? 2 eva pādāḥ yuktāḥ)
bhagnadrumāścakruritastato diśaḥ samullasatketananākulāḥ / piṣṭādripṛṣṭhāstarasā ca dantinaścalannijāṅgācaladurgamā bhuvaḥ // 12.49	indravajrā [11: ttjgg] (? 2 eva pādāḥ yuktāḥ)
ālokayāmāsa harirmahīdharānadhiśrayantīrgajatāḥ paraḥśatāḥ / utpātavātapratikūlapātinīrupatyakābhyo bṛhatīḥ śilā iva // 12.50	ajñātārdhasamavṛtta [ttjr, jtjr]
śailādhirohābyasanādhikoddhuraiḥ payodharairāmalakīvanāśritāḥ / taṃ parvatīyapramadāścacāyire vikāsavisphāritavibhramekṣaṇāḥ // 12.51	ajñātārdhasamavṛtta [ttjr, jtjr]
sāvajñamunmīlya vilocane sakṛtkṣaṇaṃ mṛjendreṇa suṣupsunā punaḥ / sainyānna yātaḥ samayāpi vivyathe kathaṃ surājaṃbhavamanmathāthavā // 12.52	ajñātārdhasamavṛtta [ttjB, jtjr]
utsedhanirdhūtamahīruhāṃ dhvajairjanāvaruddhoddhatasindhuraṃhasām / nāgairadhikṣiptamahāśilaṃ muhurbalaṃ babhūvopari tanmahībhṛtām // 12.53	ajñātārdhasamavṛtta [ttjr, jtjr]
śmaśrūyamāṇe maghujālake tarorgajena gaṇḍaṃ kaṣatā vidhūnite / kṣudrābhirakṣudratarābhirākulaṃ vidaśyamānena janena dudruve // 12.54	ajñātārdhasamavṛtta [ttjr, jtjr]
nīte palāśinyucite śarīravatgajāntakenāntamadāntakarmaṇā / saṃcerurātmāna ivāparaṃ kṣaṇātkṣamāruhaṃ dehamiva plavaṃgamāḥ // 12.55	ajñātārdhasamavṛtta [ttjB, jtjr]
prahvānatīva kvaciduddhatiśritaḥ kvacitprakāśānatha gahvaranāpi / sāmyādapetāniti vāhinī harestadāticakrāma girīngurūnapi // 12.56	upajāti jagatī: indravaṃśā [12: ttjr], ajñātam [12: jtjj], vaṃśastha [12: jtjr] atha vā indravaṃśā [12: ttjr] (? 2 eva pādāḥ yuktāḥ)
sa vyāptavatyā parito 'pathānyapi svasenayā sarvapathīnayā tayā / ambhobhirullaṅghita tuṅgarodhasaḥ pratīpanāmnīḥ kurute sma nimnagāḥ // 12.57	ajñātārdhasamavṛtta [ttjB, jtjr]
yāvadvyagāhanta na dantināṃ ghaṭāsturaṅgamaistāvadudīritaṃ khuraiḥ / kṣiptaṃ samīraiḥ saritāṃ puraḥ patajjalānyanaiṣīdraja eva paṅkatām // 12.58	ajñātārdhasamavṛtta [ttjr, jtjr]
rantuṃ kṣatottuṅganitambabhūmayo muhurvrajantaḥ pramadaṃ madoddhatāḥ / paṅgaṃ karāpākṛtaśaivalāṃśukāḥ samudragāṇāmudapādayannibhāḥ // 12.59	ajñātārdhasamavṛtta [ttjr, jtjr]
rugṇorurodhaḥ paripūritāmbhasaḥ samasthalīkṛtya purātanīrnadīḥ / kūlaṃkaṣaughāḥ saritasthāparāḥ pravartayāmāsuribhā madāmbubhiḥ // 12.60	ajñātasamavṛtta [13: rysjg] (? 2 eva pādāḥ yuktāḥ)
padmairananvītavadhūmukhadyuto gatāḥ na haṃsaiḥ śriyamātapatrajām / dūre 'bhavanbhojavalayasya gacchataḥ śailopamātītagajasya nimnagāḥ // 12.61	indravaṃśā [12: ttjr] (? 2 eva pādāḥ yuktāḥ)
snagdhāñjanaśyāmatanūbhirunnatairnirantarālā kariṇāṃ kadambakaiḥ / senā sudhākṣālitasaudhasaṃpadāṃ purāṃ bahūnāṃ parabhāgamāpa sā // 12.62	ajñātārdhasamavṛtta [ttjr, jtjr]
prāsadaśobhātiśayālubhiḥ pathi prabhonivāsāḥ paṭaveśmabhirbabhuḥ / nūnaṃ sahānena viyogaviklavā puraḥ puraśrīrapi niryayau tadā // 12.63	upajāti jagatī: indravaṃśā [12: ttjr], ajñātam [12: BtjB], vaṃśastha [12: jtjr] atha vā vaṃśastha [12: jtjr] (? 2 eva pādāḥ yuktāḥ)
varṣma dvipānāṃ viruvanta uccakairvanecarebhyaściramācacakṣire / gaṇḍasthalāgharṣagalanmadodakadravadramaskandhanilāyino 'layaḥ // 12.64	ajñātārdhasamavṛtta [ttjr, jtjr]
āyāmavadbhiḥ kariṇāṃ ghaṭāśatairadhaḥkṛtāṭṭālasapaṅktiruccakaiḥ / dūṣyairjitodagragṛhāṇi sā camūratītya bhūyāṃsi purāṇyavartata // 12.65	ajñātārdhasamavṛtta [ttjr, jtjr]
uddhūtamuccairdhvajinābhiraṃśubhiḥ prataptamabhyarṇatayāvivasvataḥ / āhlādikahlārasamīraṇāhate puraḥ papātāmbhasi yamune rajaḥ // 12.66	upajāti jagatī: indravaṃśā [12: ttjr], ajñātam [12: jtnr], vaṃśastha [12: jtjr] atha vā indravaṃśā [12: ttjr] (? 2 eva pādāḥ yuktāḥ)
yā gharmabhānostanayāpi śītalaiḥ svasā yamasyāpi janasya jīvanaiḥ / kṛṣṇāpi śuddheradhikaṃ vidhātṛbhirvihantumahāṃsi jalaiḥ paṭīyasī // 12.67	ajñātārdhasamavṛtta [ttjrjl, Brlg]
yasyā mahānīlataṭīriva drutāḥ prayānti pītvā himapiṇḍapāṇḍurāḥ / kālīrapāstābhirivānurañjitāḥ kṣaṇena bhinnāñjanavartā ghanāḥ // 12.68	indravajrā [11: ttjgg] (? 2 eva pādāḥ yuktāḥ)
vyaktaṃ balīyān yadi heturāgamādapūrayatsā jaladhiṃ na jāhnavī / gaṅgaughanirbhasmitaśambhukandharāsavarṇamarṇaḥ kathamanyathāsya tat // 12.69	ajñātārdhasamavṛtta [ttjr, jtjr]
abhyudyatasya kramituṃ javena gāṃ tamālanīlā girāṃ dhṛtāyatiḥ / sīmeva sā tasya puraḥ kṣaṇaṃ babhau balāmburāśermahato mahāpagā // 12.70	indravajrā [11: ttjgg] (? 2 eva pādāḥ yuktāḥ)
lolairaritraiścaraṇairivābhito javātvrajantībhirasau sarijjanaiḥ / naubhiḥ pratere paritaḥ plavoditabhramīnimīlallalanāvalambitaiḥ // 12.71	ajñātārdhasamavṛtta [ttjr, jtjr]
tatpūrvamaṃsadvayasaṃ dvipādhipāḥ kṣaṇaṃ sahelāḥ parito jagāhire / sadyastatasteruranāratasrutasvadānavāripracurīkṛtaṃ payaḥ // 12.72	ajñātārdhasamavṛtta [ttjr, jtjr]
prothaiḥ sphuradbhiḥ sphuṭaśabdamunmukhaisturaṅgamairāyatakīrṇavāladhi / utkarṇamudvāhitadhīrakandharairatīryatāgre taṭadattadṛṣṭibhiḥ // 12.73	ajñātārdhasamavṛtta [ttjr, jtjB]
tīrtvā janenaiva nitāntadustarāṃ nadīṃ pratijñāmiva tāṃ garīyasīm / śṛṅgairapaskīrṇamahattaṭībhuvāmaśobhatoccairnaditaṃ kakudmatām // 12.74	ajñātārdhasamavṛtta [ttjr, jtjr]
sīmantyamānā yadubhūbhṛtāṃ balairbabhau taridbhirgavalāsitadyutiḥ / sindūritānekapakaṅgaṇāṅkitā taraṅgiṇī veṇirivāyatā bhuvaḥ // 12.75	ajñātārdhasamavṛtta [ttjr, jtjr]
avyāhatakṣipragataiḥ samucchritānanujjhitadrāmabirgarīyasaḥ / nāvyaṃ payaḥkecidatāriṣurbhujaiḥ kṣipadbhirūrmīnaparairivormibhiḥ // 12.76	indravajrā [11: ttjgg] (? 2 eva pādāḥ yuktāḥ)
vidalitamahākūlāmukṣṇāṃ viṣāṇavighaṭṭanairalaghucaraṇākṛṣṭagrāhāṃ vipaṇibhirunmadaiḥ / sapadi saritaṃ sā śrībharturbṛhadrathamaṇḍalaskhalilamullaṅghyaināṃ jagāma varūthinī // 12.77	ajñātasamavṛtta [16: nsmrsl] (? 2 eva pādāḥ yuktāḥ)
yamunāmatītamatha śuśruvānamumuṃ tapasastanūja iti nādhunocyate / sa yadācalannijapurādaharniśaṃ nṛpatestadādi samacāri vārtayā // 13.1	mañjubhāṣiṇī [13: sjsjg] (? 3 eva pādāḥ yuktāḥ)
yadubharturāgamanalabdhajanmanaḥ pramadādamāniva pure mahīyasi / sahasā tataḥ sa sahito 'nujanmabhirvasudhādhipo 'bhimukhamasyaniryayau // 13.2	mañjubhāṣiṇī [13: sjsjg]
rabhasapravṛttakurucakradundubhidhvanibhirjanasya badhirīkṛtaśruteḥ / samavādi vaktṛbhirabhīṣṭasaṅkathāprakṛtārthaśeṣamatha hastasaṃjñayā // 13.3	mañjubhāṣiṇī [13: sjsjg]
apadāntaraṃ ca paritaḥ kṣitikṣitāmapatandrutabhramitahemanemayaḥ / javimārutāñcitaparasparopamakṣitireṇuketuvasanāḥ patākinaḥ // 13.4	mañjubhāṣiṇī [13: sjsjg]
drutamadhvanannupari pāṇivṛttayaḥ paṇavā ivāśvacaraṇakṣatā bhuvaḥ / nanṛtuśca vāridharadhīravāraṇadhvanihṛṣṭakūjitakalāḥ kalāpinaḥ // 13.5	mañjubhāṣiṇī [13: sjsjg]
vrajatorapi praṇayapūrvamekatāmasurāripāṇḍusutasainyayostadā / raruṣe viṣāṇibhiranukṣaṇaṃmitho madamūḍhabuddhiṣu vivekitā kutaḥ? // 13.6	mañjubhāṣiṇī [13: sjsjg]
avaloka eva nṛpateḥ sma dūrato rabhasādrathādavatarītumicchataḥ / avatīrṇavānprathamamātmanā harirvinayaṃ viśeṣayati sambhrameṇa saḥ // 13.7	mañjubhāṣiṇī [13: sjsjg]
vapuṣā purāṇapuruṣaḥ puraḥ kṣitau paripuñjyamānapṛthuhārayaṣṭinā / bhuvanairnato 'pi vihitāttmagauravaḥ praṇanāma nāma tanayaṃ pitṛṣvasuḥ // 13.8	mañjubhāṣiṇī [13: sjsjg]
mukuṭāṃśurañjitaparāgamagrataḥ sa na yāvadāpa śirasā mahītalam / kṣitipena tāvadanapekṣitakramaṃ bhujapañjareṇa rabhasādagṛhyata // 13.9	mañjubhāṣiṇī [13: sjsjg]
na mamau kapāṭataṭavistṛtaṃ tanau muravairimavakṣa urasi kṣamābhujaḥ / bhujayostathāpi yugalena dīrghayorvikaṭīkṛtena parito 'bhiṣasvaje // 13.10	mañjubhāṣiṇī [13: sjsjg] (? 3 eva pādāḥ yuktāḥ)
gatayā nirantaranivāsamadhyuraḥ parinābhi nūnamavamucya vārijam / kurarājanirdaya nipīḍanābhayānmukhamadhyarohi muravidviṣaḥ śriyā // 13.11	mañjubhāṣiṇī [13: sjsjg]
śirasi sma jighrati surāribandhane chalavāmanaṃ vinayavāmanaṃ tadā / yaśaseva vīryavijitāmaradrumaprasavena vāsitaśiroruhe nṛpaḥ // 13.12	mañjubhāṣiṇī [13: sjsjg]
sukhavedanāhṛṣitaromakūpayā śithilīkṛte 'pi vasudevajanmani / kurubharturaṅgalatayā na tatyaje vikasatkadambanikurambacārutā // 13.13	mañjubhāṣiṇī [13: sjsjg]
itarānapi kṣitibhujo 'nujanmanaḥ pramanāḥ pramodapariphullacakṣuṣaḥ / sa yathocitaṃ janasabhājanocitaḥ prasabhoddhṛtāsurasabho 'sabhājayat // 13.14	mañjubhāṣiṇī [13: sjsjg]
samapetya tulyamahasaḥ śilāghanānghanapakṣadīrghatarabāhuśālinaḥ / pariśiśliṣuḥ kṣitipatīnkṣitīśvarāḥ kuliśātpareṇa girayo girīniva // 13.15	mañjubhāṣiṇī [13: sjsjg]
ibhakumbhatuṃṅgakaṭhinetaretarastanabhāradūravinivāritodarāḥ / pariphullagaṇḍaphalakāḥ parasparaṃ parirebhire kukurakauravastriyaḥ // 13.16	mañjubhāṣiṇī [13: sjsjg]
rathavājipattikariṇīsamākulaṃ tadanīkayoḥ samagata dvayaṃ mithaḥ / dadhire pṛthakkariṇa eva dūrato mahatāṃ hi sarvamathavā janātigam // 13.17	mañjubhāṣiṇī [13: sjsjg]
adhiruhyatāmiti mahībhṛtoditaḥ kapiketunārpitakaro rathaṃ hariḥ / avalambitailavilapāṇipallavaḥ śrayati sma meghamiva meghavāhanaḥ // 13.18	mañjubhāṣiṇī [13: sjsjg]
rathamāsthitasya ca purābhivartinastisṛṇāṃ purāmiva ripormuradviṣaḥ / atha dharmamūrtiranurāgabhāvitaḥ svayamādita pravayaṇaṃ prajāpatiḥ // 13.19	mañjubhāṣiṇī [13: sjsjg]
śanakairathāsya tanujālakāntarasphuritakṣapākarakarotkarākṛti / pṛthuphenakūṭamiva nimnagāpatermarutaśca sūnuraghuvatprakīrṇakam // 13.20	mañjubhāṣiṇī [13: sjsjg]
vikasatkalāyakusumāsitadyuteralaghūḍupāṇḍu jagatāmadhīśituḥ / yamunāhradoparigahaṃsamaṇḍaladyutijiṣṇu jiṣṇurabhṛtoṣṇavāraṇam // 13.21	mañjubhāṣiṇī [13: sjsjg]
pavanātmajendrasutamadhyavartinā nitarāmaroci rucireṇa cakriṇā / dadhateva yogamubhayagrahāntarasthitikāritaṃ durudharākhyamindunā // 13.22	mañjubhāṣiṇī [13: sjsjg]
vaśinaṃ kṣiterayanayāviveśvaraṃ niyamo yamaśca niyataṃ yatiṃ yathā / vijayaśriyā vṛtamivārkamārutāvanusasratustamatha dasrayoḥ sutau // 13.23	mañjubhāṣiṇī [13: sjsjg]
muditaistadeti ditijanmanāṃripāvavinīyasambhramavikāsibhaktibhiḥ / upasedivadbhirupadeṣṭarīva tairvavṛte vinītamavinītaśāsibhiḥ // 13.24	mañjubhāṣiṇī [13: sjsjg]
gatayorabhedamiti sainyayostayoratha bhānutajahnutanayāmbhasoriva / pratināditāmaravimānamānakairnitarāṃ mudā paramayeva dadhvane // 13.25	mañjubhāṣiṇī [13: sjsjg] (? 3 eva pādāḥ yuktāḥ)
makhamākṣituṃ kṣitipaterupeyuṣāṃ paritaḥ prakalpitaniketanaṃ bahiḥ / uparudhyamānamiva bhūbhṛtāṃ balaiḥ puṭabhedanaṃ danusutāriraikṣata // 13.26	mañjubhāṣiṇī [13: sjsjg]
pratinādapūritadigantaraḥ patanpuragopuraṃ prati sa sainyasāgaraḥ / ruruce himācalaguhāmukhonmukhaḥ payasāṃ pravāha iva saurasaindhavaḥ // 13.27	mañjubhāṣiṇī [13: sjsjg]
asakṛdgṛhītabahudehasambhavastadasau vibhaktanavagopurāntaram / puruṣaḥ puraṃ praviśati sma pañcabhiḥ samamindriyairiva narendrasūnubhiḥ // 13.28	mañjubhāṣiṇī [13: sjsjg]
tanubhistrinetranayanānavekṣitasmaravigrahadyutibhiradyutannarāḥ / pramadāśca yatra khalu rājayakṣmaṇaḥ parato niśākaramanoramairmukhaiḥ // 13.29	mañjubhāṣiṇī [13: sjsjg]
avalokanāya suravidviṣāṃ dviṣaḥ paṭahapraṇādavihitopahūtayaḥ / avadhīritānyakaraṇīyasatvarāḥ pratirathyamīyuratha paurayoṣitaḥ // 13.30	mañjubhāṣiṇī [13: sjsjg]
abhivīkṣya sāmikṛtamaṇḍanaṃ yatīḥ kararuddhanīvigaladaṃśukāḥ striyaḥ / dadhire 'dhibhitti paṭahapratisvanaiḥ sphuṭamaṭṭahāsamiva saudhapaṅktyaḥ // 13.31	mañjubhāṣiṇī [13: sjsjg] (? 3 eva pādāḥ yuktāḥ)
rabhasena hārapadadantakāñcayaḥ pratimūrdhajaṃ nihitakarṇapūrakāḥ / parivartitāmbarayugāḥ samāpatanvalayīkṛtaśravaṇapūrakāḥ striyaḥ // 13.32	mañjubhāṣiṇī [13: sjsjg]
vyatanodapāsya caraṇaṃ prasādhikākarapallavādrasavaśena kācana / drutayāvakaikapadacitritāvaniṃ padavīṃ gateva girijā harārdhatām // 13.33	mañjubhāṣiṇī [13: sjsjg]
vyacalanviśaṅkaṭakaṭīrakasthalīśikharaskhalanmukharamekhalākulāḥ / bhavanāni tuṅgatapanīyasaṃkramakramaṇakvaṇatkanakanūpurāḥ striyaḥ // 13.34	mañjubhāṣiṇī [13: sjsjg]
adhirukmamandiragavākṣamullasatsadṛśo rarāja murajiddidṛkṣayā / vadanāravindamudayādrikandarāvivarodarasthatamivendumaṇḍalam // 13.35	mañjubhāṣiṇī [13: sjsjg]
adhirūḍhayā nijaniketamuccakaiḥ pavanāvadhūtavasanāntayaikayā / vihitopaśobhamupayāti mādhave nagaraṃ vyarocata patākayeva tat // 13.36	mañjubhāṣiṇī [13: sjsjg]
karayugmapadmamukulāpavarjitaiḥ prativeśma lājakusamairavākiran / avadīrṇaśuktipuṭamuktamauktikaprakarairiva priyarathāṅgamaṅganāḥ // 13.37	mañjubhāṣiṇī [13: sjsjg]
himamuktacandraruciraḥ sapadmako madayandvijāñjanitamīnaketanaḥ / abhavatprasāditasuro mahotsavaḥ pramadājanasya sa cirāya mādhavaḥ // 13.38	mañjubhāṣiṇī [13: sjsjg]
dharaṇīdharendrahiturbhayādasauviṣamekṣaṇaḥ sphuṭamamūrna paśyati / madanenavītabhayamityadhiṣṭhitāḥ kṣaṇamīkṣate sma sa purovilāsinīḥ // 13.39	mañjubhāṣiṇī [13: sjsjg] (? 3 eva pādāḥ yuktāḥ)
vipulena sāgaraśayasyakukṣiṇā bhuvanāni yasya papire yugakṣaye / madavibhramāsakalayā pape punaḥ sa purastriyaikatamayaikayā dṛśā // 13.40	mañjubhāṣiṇī [13: sjsjg]
adhikonnamadghanapayodharaṃ muhuḥ pracalatkalāpikalaśaṅkhakasvanā / abhikṛṣṇamaṅgulimukhena kācana drutamekakarṇavivaraṃ vyaghaṭṭayat // 13.41	mañjubhāṣiṇī [13: sjsjg]
paripāṭalābjadalacāruṇāsakṛccalitāṅgulīkisalayena pāṇinā / saśiraḥprakampamaparā ripuṃ madhoranudīrṇavarṇanibhṛtārthamāhvayat // 13.42	mañjubhāṣiṇī [13: sjsjg]
nalināntikopahitapallavaśriyā vyavadhāya cāru mukhamekapāṇinā / sphuritāṅgulīvivaraniḥsṛtollasaddaśanaprabhāṅguramajṛmbhatāparā // 13.43	mañjubhāṣiṇī [13: sjsjg]
valayārpitāsitamahopalaprabhābahulīkṛtapratanuromarājinā / harivīkṣaṇākṣaṇikacakṣuṣānyayā karapallavena galadambaraṃ dadhe // 13.44	mañjubhāṣiṇī [13: sjsjg]
nijasaurabhabhramitabhṛṅgapakṣativyajanānilakṣayitagharmavāriṇaḥ / abhiśauri kācidanimeṣadṛṣṭinā puradevateva vapuṣā vyabhāvyata // 13.45	mañjubhāṣiṇī [13: sjsjg]
abhiyāti naḥ satṛṣa eva cakṣuṣo harirityakhidyata nitambinījanaḥ / na viveda yaḥ satatamenamīkṣate na vitṛṣṇatāṃ vrajati khalvasāvapi // 13.46	mañjubhāṣiṇī [13: sjsjg]
akṛtasvasadmagamanādaraḥ kṣaṇaṃ lipikarmanirmita iva vyatiṣṭhata / gatamacyutena saha śūnyatāṃ gataḥ pratipālayanmana ivāṅganājanaḥ // 13.47	mañjubhāṣiṇī [13: sjsjg]
alasairmadena sudṛśaḥ śarīrakaiḥ svagṛhānprati pratiyayuḥ śanaiḥ śanaiḥ / alaghuprasārita vilocanāñjalidrutapītamādhavarasaughanirbharaiḥ // 13.48	mañjubhāṣiṇī [13: sjsjg]
navagandhavārivirajīkṛtāḥ puro ghanadhūpadhūma kṛtareṇuvibhramāḥ / pracuroddhatadhvajavilambivāsasaḥ puravīthayo 'tha hariṇātipetire // 13.49	mañjubhāṣiṇī [13: sjsjg]
upanīya bindusaraso mayena yā maṇidāru cāru kila vārṣaparvaṇam / vidadhe 'vadhūtasurasadmasampadaṃ samupāsadatsapadi saṃsadaṃ sa tām // 13.50	mañjubhāṣiṇī [13: sjsjg]
adhirātri yatra nipatannabholihāṃ kaladhautadhautaśilāveśmanāṃ rucau / punarapyavāpadiva dugdhavāridhikṣaṇagarbhavāsamanidāghadīdhitiḥ // 13.51	mañjubhāṣiṇī [13: sjsjg] (? 3 eva pādāḥ yuktāḥ)
layaneṣu lohitakanirmitā bhuvaḥ śitiratnaraśmiharitīkṛtāntarāḥ / jamadagnisūnupitṛtarpaṇīrapovahati sma yā viralaśaivalā iva // 13.52	mañjubhāṣiṇī [13: sjsjg]
viśadāśmakūṭaghaṭitāḥ kṣapākṛtaḥ kṣaṇadāsu yatra ca rucekatāṃ gatāḥ / gṛhapaṅktayaściramatīyire janaistamasīva hastaparimarśasūcitāḥ // 13.53	mañjubhāṣiṇī [13: sjsjg]
nilayeṣunaktamasitāśmanāṃ cayairbisinīvadhūparibhavaspuṭāgasaḥ / muharatrasadbhirapi yatra gauravācchaśalāñchanāṃśava upāṃśu jadhnire // 13.54	mañjubhāṣiṇī [13: sjsjg]
sukhinaḥ puro 'bhimukhatāmupāgataiḥ pratimāsu yatra gṛharatnabhittiṣu / navasaṅgamairabibharuḥ priyājanaiḥ pramadaṃ trapābharaparāṅmukhairapi // 13.55	mañjubhāṣiṇī [13: sjsjg]
tṛṇavāñchayā muhuravāñcitānanānnicayeṣu yatra haritāśmaveśmanām / rasanāgralagnakiraṇāṅkurāñjano hariṇāngṛhītakavalānivaikṣata // 13.56	mañjubhāṣiṇī [13: sjsjg]
vipulālavālabhṛtavāridarpaṇapratimāgatairabhivirejurātmabhiḥ / yadupāntikeṣu dadhato mahīruhaḥ sapalāśarāśimiva mūlasaṃhatim // 13.57	mañjubhāṣiṇī [13: sjsjg]
uragendramūrdharuharatnasannidhermuhurunnatasya rasitaiḥ payomucaḥ / abhavanyadaṅgaṇabhuvaḥ samucchvasannavavālavāyajamaṇisthalāṅkurāḥ // 13.58	mañjubhāṣiṇī [13: sjsjg]
nalinī nigūḍhasalilā ca yatra sā sthalamityadhaḥ patati yā suyodhane / anilātmajaprahasanākulākhilakṣitipakṣayāgamanimittatāṃ yayau // 13.59	mañjubhāṣiṇī [13: sjsjg]
hasituṃ pareṇa paritaḥ parisphuratkaravālakomalarucāvupekṣitaiḥ / udakarṣi yatra jalaśaṅkayā janairmuhurindranīlabhuvi dūramambaram // 13.60	mañjubhāṣiṇī [13: sjsjg]
abhitaḥ sado 'tha haripāṇḍavau rathādamalāṃśumaṇḍalasamullasattanū / avateraturnayananandanau nabhaḥ śaśibhārgavāvudayaparvatādiva // 13.61	mañjubhāṣiṇī [13: sjsjg]
tadalakṣyaratnamayakuḍyamādarādabhidhātarīta ita ityatho nṛpe / dhavalāśmaraśmipaṭalāvibhāvitapratihāramāviśadasau sadaḥ śanaiḥ // 13.62	mañjubhāṣiṇī [13: sjsjg]
navahāṭakeṣṭakacitaṃ dadarśa sa kṣitipasya pastyamatha tatra saṃsadi / gaganaspṛśāṃ maṇirucāṃ cayena yatsadanānyudayasmayata nākināmapi // 13.63	mañjubhāṣiṇī [13: sjsjg] (? 3 eva pādāḥ yuktāḥ)
udayādrimūrdhni yugapaccakāsatordinanāthapūrṇaśaśinorasambhavām / rucimāsane ruciradhāmni bibhratāvalaghunyatha nyaṣadatāṃ nṛpācyutau // 13.64	mañjubhāṣiṇī [13: sjsjg]
sutarāṃ sukhena sakalaklamacchidā sanidādhamaṅgamiva mātariśvanā / yadunandanena tadudanvataḥ payaḥ śasineva rājakulamāpa nandathum // 13.65	mañjubhāṣiṇī [13: sjsjg]
anavadyavādyalayagāmi komalaṃ navagītamapyanavagītatāṃ dadhat / sphuṭasātvikāṅgikamanṛtyadujjvalaṃ savilāsalāsikavilāsanījanaḥ // 13.66	mañjubhāṣiṇī [13: sjsjg]
sakale ca tatra gṛhamāgate harau nagare 'pyakālamahamādideśa saḥ / satatotsavaṃ taditi nūnanmunmudo rabhasena vismṛtamabhūnmahībhṛtaḥ // 13.67	mañjubhāṣiṇī [13: sjsjg] (? 3 eva pādāḥ yuktāḥ)
harirākumāramakhilābhidhānavitsvajanasya vārtamayamayamanvayuṅkta ca / mahatīmapi śriyamavāpya vismayaḥ sujano na vismarati jātu kiñcana // 13.68	mañjubhāṣiṇī [13: sjsjg] (? 3 eva pādāḥ yuktāḥ)
martyalokaduravāpamavāptarasodayaṃ nūtanatvamatiriktatayānupadaṃ dadhat / śrīpatiḥ patirasāvavaneśca parasparaṃ saṅkathāmṛtamanekamasisvadatāmamubhau // 13.69	ajñātasamavṛtta [15: rnBBr] (? 3 eva pādāḥ yuktāḥ)
taṃ jagāda giramudgiranniva snehamāhitavikāsayā dṛśā / yajñakarmaṇi manaḥ samādadhadvāgvidāṃ varamakamadvado nṛpaḥ // 14.1	rathoddhatā [11: rnrlg] (? 3 eva pādāḥ yuktāḥ)
lajjate na gaditaḥ priyaṃ paro vaktureva bhavati trapādhikā / vrīḍametina tava priyaṃ vadanhrīmatātrabhavataiva bhūyate // 14.2	rathoddhatā [11: rnrlg]
toṣameti vitathaiḥ stavaiḥ paraste ca tasya sulabhāḥ śarīribhiḥ / asti na stutivaco 'nṛtaṃ tava stotrayogyana ca tena tuṣyasi // 14.3	rathoddhatā [11: rnrlg]
bahvapi priyamayaṃ tava bruvanna vrajatyanṛtavāditāṃ janaḥ / sambhavanti yadadoṣadūṣite sārva sarvaguṇasampadastvayi // 14.4	rathoddhatā [11: rnrlg]
sā vibhūtiranubhāva sampadāṃ bhūyasī tava yadāyatāyati / etadūḍhagurubhāra bhārataṃ varṣamadya mama vartate vaśe // 14.5	rathoddhatā [11: rnrlg]
saptatantumadhigantumicchataḥ kurvanugrahamanujñayā mama / mūlatāmupagate prabho tvayi prāpi dharmamayavṛkṣatā mayā // 14.6	rathoddhatā [11: rnrlg]
sambhṛtopakaraṇena nirmalāṃ kartumiṣṭimabhivāñchatā mayā / tvaṃ samīraṇa iva pratīkṣitaḥ karṣakeṇa valajānpupūṣatā // 14.7	rathoddhatā [11: rnrlg]
vītavighnamanaghena bhāvitā sannidhestava makhena me 'dhunā / ko vihantumalamāsthitodaye vāsaraśriyamaśītadīdhitau // 14.8	rathoddhatā [11: rnrlg]
svāpateyamadhigamya dharmataḥ paryapālayamavīvṛdhaṃ ca yat / tīrthagāmī karavai vidhānatastajjuṣasva juhavāni cānale // 14.9	upajāti triṣṭubh: rathoddhatā [11: rnrlg], ajñātam [11: rBrll]
pūrvamaṅga juhudhi tvameva vā snātavatyavabhṛthe tatastvayi / somapāyini bhaviṣyate mayā vāñchitottamavitānayājinā // 14.10	rathoddhatā [11: rnrlg]
kiṃ vidheyamanayā vidhīyatāṃ tvatprasādajitayārthasampadā / śādhi śāsaka jagattrayasya māmāśravo 'smi bhavataḥ sahānujaḥ // 14.11	rathoddhatā [11: rnrlg]
taṃ vadantamiti viṣṭaraśravāḥ śrāvayannatha samastabhūbhṛtaḥ / vyājahāra daśanāṃśumaṇḍalavyājahāra śabalaṃ dadhadvapuḥ // 14.12	rathoddhatā [11: rnrlg]
sāditākhilanṛpaṃ mahanmahaḥ samprati svanayasaṃpadaiva te / kiṃ parasya sa guṇaḥ samaśnute pathyavṛttirapi yadyarogitām // 14.13	rathoddhatā [11: rnrlg]
tatsurājñi bhavati sthite punaḥ kaḥ kratuṃ yajatu rājalakṣaṇam / uddhṛtau bhavati kasya vā bhuvaḥ śrīvarāhamapahāya yogyatā // 14.14	rathoddhatā [11: rnrlg]
śāsane 'pi guruṇi vyavasthitaṃ kṛtyavastuṣu niyuṅkṣva kāmataḥ / tvatprayojanaghanaṃ dhanañjayādanya eva iti māṃ ca māvagāḥ // 14.15	rathoddhatā [11: rnrlg]
yastaveha savane na bhūpatiḥ karma karmakaravatkariṣyati / tasya neṣyati vapuḥ kabandhatāṃ bandhureva jagatāṃ sudarśanaḥ // 14.16	rathoddhatā [11: rnrlg]
ityudīritagiraṃ nṛpastvayi śreyasi sthitavati sthirā mama / sarvasampaditi śaurimuktavānudvahanmudamudasthita kratau // 14.17	rathoddhatā [11: rnrlg]
ānanena śaśinaḥ kalāṃ dadhaddarśanakṣayitakāmavigrahaḥ / āplutaḥ sa vimalairjalairabhūdaṣṭamūrtidharamūrtiraṣṭamī // 14.18	rathoddhatā [11: rnrlg]
tasya sāṃkhyapuruṣeṇa tulyatāṃ bibhrataḥ svayamakurvataḥ kriyāḥ / kartṛtā tadupalambhato 'bhavadvṛttibhāji karaṇe yathartviji // 14.19	rathoddhatā [11: rnrlg]
śabditāmanapaśabdamuccakairvākyalakṣaṇavido 'nuvākyayā / yājyayā yajanakarmiṇo 'tyajandravyajātamapadiśya devatām // 14.20	rathoddhatā [11: rnrlg]
saptamabhedakarakalpitasvaraṃ sāma sāmavidasaṅgamujjagau / tatra sūnṛtagiraśca sūrayaḥ puṇyamṛgyajuṣamadhyagīṣata // 14.21	rathoddhatā [11: rnrlg] (? 3 eva pādāḥ yuktāḥ)
baddhadarbhamayakāñcidāmayā vīkṣitāni yajamānajāyayā / śuṣmaṇi praṇayanādisaṃskṛte tairhavīṃṣi juhavāṃbabhūvire // 14.22	rathoddhatā [11: rnrlg]
nāññjasā nigadituṃ vibhaktibhirvyaktibhiśca nikhilābhirāgame / tatra karmaṇi viparyaṇīnaman mantramūhakuśalaḥ prayogiṇaḥ // 14.23	rathoddhatā [11: rnrlg]
saṃśayāya dadhatoḥ sarūpatā dūrabhinnaphalayoḥ kriyāṃ prati / śabdaśāsanavidaḥ samāsayorvigrahaṃ vyavasasuḥ svareṇa te // 14.24	rathoddhatā [11: rnrlg]
lolahetirasanāśataprabhāmaṇḍalena lasatā hasanniva / prājyamājyamasakṛdvaṣaṭkṛtaṃ nirmalīmasamalīḍha pāvakaḥ // 14.25	rathoddhatā [11: rnrlg]
tatra mantrapavitaṃ haviḥ kratāvaśnato na vapureva kevalam / varṇasampadamatisphuṭāṃ dadhannāma cojjvalamabhūddhavirbhujaḥ // 14.26	rathoddhatā [11: rnrlg]
sparśamuṣṇamucitaṃ dadhacchikhī yaddadāha haviradbhutaṃ na tat / gandhato 'pi hutahavyasambhavāddehināmadahadoghamaṃhasām // 14.27	rathoddhatā [11: rnrlg]
unnamansapadi dhūmrayandiśaḥ sāndratāṃ dadhadadhaḥkṛtāmbudaḥ / dyāmiyāya dahanasya ketanaḥ kīrtayanniva divaukasāṃ priyam // 14.28	rathoddhatā [11: rnrlg]
nirjitākhilamahārṇavauṣadhisyandasāramamṛtaṃ vavalgire / nākinaḥ kathamapi pratīkṣituṃ hūyamānamanale viṣehire // 14.29	rathoddhatā [11: rnrlg]
tatra nityavihitopahūtiṣu proṣiteṣu patiṣu dyuyoṣitām / gumphitāḥ śirasi veṇayo 'bhavanna praphullasurapādapasrajaḥ // 14.30	rathoddhatā [11: rnrlg]
prāśurāśu havanīyamatra yattena dīrghamamaratvamadhyaguḥ / uddhatānadhika medhitaujaso dānavāṃśca vibudhāḥ vijigyire // 14.31	rathoddhatā [11: rnrlg]
nāpacāramagamankkaccitkriyāḥ sarvamatra samapādi sādhanam / atyaśerata parasparaṃ dhiyaḥ sattriṇāṃ narapateścasaṃpadaḥ // 14.32	upajāti triṣṭubh: ajñātam [11: rnmlg], rathoddhatā [11: rnrlg]
dakṣiṇīyamavagamya paṅktiśaḥ paṅktipāvanamatha dvijavrajam / dakṣiṇaḥ kṣitipatirvyaśiśraṇaddakṣiṇāḥ sadasi rājasūyakīḥ // 14.33	rathoddhatā [11: rnrlg]
vāripūrvamakhilāsu satkriyālabdhaśuddhiṣu dhanāni bījavat / bhāvi bibhrati phalaṃ mahaddvijakṣetrabhūmiṣu narādhipo 'vapat // 14.34	rathoddhatā [11: rnrlg]
kiṃ nu citramadhivedi bhūpatirdakṣayandvijagaṇānapūyata / rājataḥ pupuvire nirenasaḥ prāpya te 'pi vimalaṃ pratigraham // 14.35	rathoddhatā [11: rnrlg]
sa svahastakṛtacihnaśāsanaḥ pākaśāsanasamānaśāsanaḥ / āśaśāṅkatapanārṇavasthitorviprasādakṛta bhūyasīrbhuvaḥ // 14.36	rathoddhatā [11: rnrlg]
śuddhamaśrutivirodhi bibhrataṃ śāstramujjvalavarṇasaṅkaraiḥ / pustakaiḥ samamasau gaṇaṃ muhurvācyamānamaśṛṇoddvijanmanām // 14.37	rathoddhatā [11: rnrlg] (? 3 eva pādāḥ yuktāḥ)
tatpraṇītamanasāmupeyuṣāṃ draṣṭumāhavanamagrajanmanām / ātitheyamanivāritātithiḥ kartumāśramaguruḥ sa nāśramat // 14.38	rathoddhatā [11: rnrlg]
mṛgyamāṇamapi yaddurāsadaṃ bhūrisāramupanīya tatsvayam / āsatāvasarakāṅkṣiṇo bahistasya ratnamupadīkṛtaṃ nṛpāḥ // 14.39	rathoddhatā [11: rnrlg]
eka eva vasu yaddadau nṛpastatsamāpakamatarkyata kratoḥ / tyāgaśālini tapaḥsute yayuḥ sarvapārthivadhanānyapi kṣayam // 14.40	rathoddhatā [11: rnrlg]
prītirasya dadato 'bhavattathā yena tatpriyacikīrṣavo nṛpāḥ / sparśitairadhikamāgamanmudaṃ nādhiveśma nihitairupāyanaiḥ // 14.41	rathoddhatā [11: rnrlg]
yaṃ laghunyapi laghūkṛtāhitaḥ śiṣyabhūtamaśiṣatsa karmaṇi / saspṛhaṃ nṛpatibhirnṛpo 'parairgauraveṇa dadṛśetarāmasau // 14.42	rathoddhatā [11: rnrlg]
ādyakolatulitāṃ prakampanaiḥ kampitāṃ muhuranīdṛgātmani / vāciropitavatāmunā mahīṃ rājakāya viṣayā vibhejire // 14.43	rathoddhatā [11: rnrlg]
āgatādvyavasitena cetasā sattvasampadavikārimānasaḥ / tatra nābhavadasau mahāhave śātravādiva parāṅmukho 'rthinaḥ // 14.44	rathoddhatā [11: rnrlg]
naikṣatārthinamavajñayā muhuryācitastu na ca kālamākṣipat / nāditālpamatha na vyakatthayaddattamiṣṭamapi nānvaśeta saḥ // 14.45	rathoddhatā [11: rnrlg]
nirguṇo 'pi vimukho na bhūpaterdānaśauṇḍamanasaḥ puro 'bhavat / varṣukasya kimapaḥ kṛtonnaterambudasya parihāryamūṣaram // 14.46	rathoddhatā [11: rnrlg]
prema tasya na guṇeṣu nādhikaṃ na sma veda na guṇāntaraṃ ca saḥ / ditsayā tadapi pārthivo 'rthinaṃ guṇyaguṇya iti na vyajīgaṇat // 14.47	rathoddhatā [11: rnrlg]
darśanānupadameva kāmataḥ svaṃ vanīyakajane 'dhigacchati / prārthanārtharahitaṃ tadābhavaddīyatāmiti vaco 'tisarjane // 14.48	rathoddhatā [11: rnrlg]
nānavāptavasunār'thakāmyatā nācikitsitagadena rogiṇā / icchatāśitumanāśuṣā na ca pratyagāmi tadupeyuṣā sadaḥ // 14.49	rathoddhatā [11: rnrlg]
svādayanrasamanekasaṃskṛtaprākṛtairakṛtapātrasaṅkaraiḥ / bhāvaśuddhisahitairmudaṃ jano nāṭakairiva babhāra bhojanaiḥ // 14.50	rathoddhatā [11: rnrlg]
rakṣitāramiti tatra karmaṇi nyasya duṣṭadamanakṣamaṃ harim / akṣatāni niravartayattadā dānahomayajanāni bhūpatiḥ // 14.51	rathoddhatā [11: rnrlg]
eka eva susakhaiṣa sunvatāṃ śaurirityabhinayādivoccakaiḥ / yūparūpakamanīnamadbhujaṃ bhūścaṣālatulitāṅgulīyakam // 14.52	rathoddhatā [11: rnrlg]
itthamatra vitatakrame kratau vīkṣya dharmamatha gharmajanmanā / arghadānamanucodito vacaḥ sabhyamabhyadhita śantanoḥ sutaḥ // 14.53	rathoddhatā [11: rnrlg]
ātmanaiva guṇadoṣakovidaḥ kiṃ na vetsi karaṇīyavastuṣu / yattathāpi na gurūnnapṛcchasi tvaṃ kramo 'yamiti tatra kāraṇam // 14.54	rathoddhatā [11: rnrlg]
snātakaṃ gurumabhīṣṭamṛtvijaṃ saṃyujā ca saha medinīpatim / arghabhāja iti kīrtayanti ṣaṭ te ca te yugapadāgatāḥ sadaḥ // 14.55	rathoddhatā [11: rnrlg]
śobhayanti paritaḥ pratāpino mantraśaktivinivāritāpadaḥ / tvanmakhamukhabhuvaḥ svayambhuvo bhūbhujaśca paralokajiṣṇavaḥ // 14.56	upajāti triṣṭubh: ajñātam [11: Bnrlg], rathoddhatā [11: rnrlg]
ābhajanti guṇinaḥ pṛthakpṛthakpārtha satkṛtimakṛtrimāmamī / eka eva guṇavattamo 'thavāpūjya ityayamapīṣyate vidhiḥ // 14.57	rathoddhatā [11: rnrlg]
atra caiṣa sakale 'pibhāti māṃ pratyaśeṣaguṇabandhurarhati / bhūmidevanaradevasaṅgame pūrvadevaripurarhaṇāṃ hariḥ // 14.58	rathoddhatā [11: rnrlg]
martyamātramavadīdharadbhavānmainamānamitadaityadānavam / aṃśa eṣa janatātivartino vedhasaḥ pratijanaṃ kṛtasthiteḥ // 14.59	rathoddhatā [11: rnrlg]
dhyeyamekamapathe sthitaṃ dhiyaḥ stutyamuttamamatītavākpatham / āmananti yamupāsyamādarād dūravartinamatīva yoginaḥ // 14.60	rathoddhatā [11: rnrlg]
padmabhūriti sṛjañjagadrajaḥ satvamacyuta iti sthitiṃ nayan / saṃharanhara iti śritastamasraidhameṣa bhajati tribhirguṇaiḥ // 14.61	rathoddhatā [11: rnrlg]
sarvavedinamanādimāsthitaṃ dehināmanujighṛkṣayā vapuḥ / kleśakarmaphalabhogavarjitaṃ puṃviśeṣamamumīśvaraṃviduḥ // 14.62	rathoddhatā [11: rnrlg]
bhaktimanta iha bhaktavatsale santatasmaraṇarīṇakalmaṣāḥ / yānti nirvahaṇamasya saṃsṛtikleśanāṭakaviḍambanāvidheḥ // 14.63	rathoddhatā [11: rnrlg]
grāmyabhāvamapahātumicchavo yogamārgapatitena cetasā / durgamekamapunarnivṛttaye yaṃ viśanti vaśinaṃ mumukṣavaḥ // 14.64	rathoddhatā [11: rnrlg]
āditāmajananāya dehināmantatāṃ ca dadhate 'napāyine / bibhrate bhuvamadhaḥ sadātha ca brahmaṇo 'pyupari tiṣṭhate namaḥ // 14.65	rathoddhatā [11: rnrlg]
kevalaṃ dadhati kartṛvācinaḥ pratyayāniha na jātu karmaṇi / dhātavaḥ sṛjatisaṃhṛśāstayaḥ stautiratra viparītakārakaḥ // 14.66	rathoddhatā [11: rnrlg]
pūrvameṣa kila sṛṣṭavānapastāsu vīryamanivāryamādadhau / tacca kāraṇamabhūddhiraṇmayaṃ brahmaṇo 'sṛjadasāvidaṃ jagat // 14.67	rathoddhatā [11: rnrlg]
matkuṇāviva purā pariplavau sindhunāthaśayane niṣeduṣaḥ / gacchataḥ sma madhukaiṭabhau vibhoryasya naidrasukhavighnatāṃ kṣaṇam // 14.68	rathoddhatā [11: rnrlg]
śrautamārgasukhagānakovidabrahmaṣaṭcaraṇagarbhamujjvalam / śrīmukhendusavidhe 'pi śobhate yasya nābhisarasīsaroruham // 14.69	rathoddhatā [11: rnrlg]
satyavṛttamapi māyinaṃ jagadvṛddhamapyucitanidramarbhakam / janma bibhratamajaṃ navaṃ budhā yaṃ purāṇapuruṣaṃ pracakṣate // 14.70	rathoddhatā [11: rnrlg]
skandhadhūnanavisārikesarakṣiptasāgaramahāplavāmayam / uddhṛtāmiva muhūrtamaikṣata sthūlanāsikavapurvasundharām // 14.71	rathoddhatā [11: rnrlg]
divyakesarivapuḥ suradviṣo naiva labdhaśamamāyudhairapi / durnivāraraṇakaṇḍu komalairvakṣa eṣa niradārayannakhaiḥ // 14.72	rathoddhatā [11: rnrlg]
vāridheriva karāgravīcibhirdiṅmataṅgajamukhānyabhighnataḥ / yasya cārunakhaśuktayaḥ sphuranmauktikaprakaragarbhatāṃ dadhuḥ // 14.73	rathoddhatā [11: rnrlg]
dīptinirjitavirocanādayaṃ gāṃ virocanasutādabhīpsataḥ / ātmabhūravarajākhilaprajaḥ svarpateravarajatvamāyayau // 14.74	rathoddhatā [11: rnrlg]
kiṃ kramiṣyati kilaiṣa vāmano yāvaditthamahasanna dānavāḥ / tāvadasya na mamau nabhastale laṅghitārkaśaśimaṇḍalaḥ kramaḥ // 14.75	rathoddhatā [11: rnrlg]
gacchatāpi gaganāgramuccakairyasya bhūdharagarīyasāṅghriṇā / krāntakandhara ivābalo baliḥ svargabharturagamatsubandhatām // 14.76	rathoddhatā [11: rnrlg]
kāmato 'sya dadṛśurdivaukaso dūramūrumalinīlamāyatam / vyomni divyasaridambupaddhatispardhayeva yamunaughamutthitam // 14.77	rathoddhatā [11: rnrlg]
yasya kiñcidapakartumakṣamaḥ kāyanigrahagṛhītavigrahaḥ / kāntavaktrasadṛśākṛtiṃ kṛtī rāhurindumadhunāpi bādhate // 14.78	rathoddhatā [11: rnrlg]
sampradāyavigamādupeyuṣīreva nāśamavināśivigrahaḥ / smartumapratihatasmṛtiḥ śrutīrdatta ityabhavadatrigotrajaḥ // 14.79	rathoddhatā [11: rnrlg]
reṇukātanayatāmupāgataḥ śātitapracurapatrasaṃhati / lūnabhūribhujaśākhamujjhitacchāyamarjunavanaṃ vyadhādayam // 14.80	rathoddhatā [11: rnrlg]
eṣa dāśarathibhūyametya ca dhvaṃsitoddhatadaśānanāmapi / rākṣasīmakṛta rakṣitaprajastejasādhikavibhīṣaṇāṃ purīm // 14.81	rathoddhatā [11: rnrlg]
niṣprahantumamareśavidviṣāmarthitaḥ svayamatha svayaṃbhuvā / samprati śrayati sūnutāmayaṃ kaśyapasya vasudevarūpiṇaḥ // 14.82	rathoddhatā [11: rnrlg]
tāta nodadhiviloḍanaṃ prati tvadvinātha vayamutsahāmahe / yaḥ surairiti suraughavallabho ballavaiśca jagade jagatpatiḥ // 14.83	rathoddhatā [11: rnrlg]
nāttagandhamavadhūya śatrubhiśchāyayā ca śamitāmaraśramam / yo 'bhimānamiva vṛtravidviṣaḥ pārijātamudamūlayaddivaḥ // 14.84	rathoddhatā [11: rnrlg]
yaṃ sametya ca lalāṭalekhayā bibhrataḥ sapadi śaṃbhuvibhramam / caṇḍamārutamiva pradīpavaccedipasya niravādvilocanam // 14.85	rathoddhatā [11: rnrlg]
yaḥ kolatāṃ ballavatāṃ ca bibhraddaṃṣṭrāmudasyāśu bhujāṃ ca gurvīm / magnasya toyāpadi dustarāyāṃ gomaṇḍalasyoddharaṇaṃ cakāra // 14.86	indravajrā [11: ttjgg]
dhanyo 'si yasya harireṣa samakṣa eva dūrādapi kratuṣu yajvabhirijyate yaḥ / datvārghamatrabhavate bhuvaneṣu yāvatsaṃsāramaṇḍalamavāpnuhi sādhuvādam // 14.87	vasantatilakā [14: tBjjgg]
bhīṣmoktaṃ taditi vaco niśamya samyak sāmrājyaśriyamadhigacchatā nṛpeṇa / datter'dhe mahati mahībhṛtāṃ puro 'pi trailokye madhubhidabhūdanargha eva // 14.88	praharṣiṇī [13: mnjrg]
athatatra pāṇḍutanayena sadasi vihitaṃ muradviṣaḥ / mānamasahata na cedipatiḥ paravṛddhimatsari mano hi māninām // 15.1	udgatā = [10: sjsl] + [10: nsjg] + [11: Bnjlg] + [13: sjsjg]
pura eva śārṅgiṇi savairamatha punaramuṃ tadarcayā / manyurabhajadavagāḍhataraḥ samadoṣakāla iva dehinaṃ jvaraḥ // 15.2	udgatā = [10: sjsl] + [10: nsjg] + [11: Bnjlg] + [13: sjsjg]
abhitarjayanniva samastanṛpagaṇamasāvakampayat / lolamukuṭamaṇiraśmi śanairaśanaiḥ prakampitajagattrayaṃ śiraḥ // 15.3	udgatā = [10: sjsl] + [10: nsjg] + [11: Bnjlg] + [13: sjsjg]
sa vamanruṣāśru ghanagharmavigaladurugaṇḍamaṇḍalaḥ / svedajalakaṇakarālakaro vyarucatprabhinna iva kuñjarastridhā // 15.4	udgatā = [10: sjsl] + [10: nsjg] + [11: Bnjlg] + [13: sjsjg]
sa nikāmagharmitamabhīkṣṇamadhuvadavadhūtarājakaḥ / kṣiptabahulajalabindu vapuḥ pralayārṇavotthita ivādiśūkaraḥ // 15.5	udgatā = [10: sjsl] + [10: nsjg] + [11: Bnjlg] + [13: sjsjg]
kṣaṇamāśliṣaddghaṭitaśailaśikharakaṭhināṃsamaṇḍanaḥ / stambhamupahitavidhūtimasāvadhikāvadhūnitasamastasaṃsadam // 15.6	udgatā = [10: sjsl] + [10: nsjg] + [11: Bnjlg] + [13: sjsjg]
kanakāṅgadadyutibhirasya gamitamarucatpiśaṅgatām / krodhamayaśikhiśikhāpaṭalaiḥ paritaḥ parītamiva bāhumaṇḍalam // 15.7	udgatā = [10: sjsl] + [10: nsjg] + [11: Bnjlg] + [13: sjsjg]
kṛtasannidhānamiva tasya punarapi tṛtīyacakṣuṣā / krūramajani kuṭilabhru gurubhrukuṭīkaṭhoritalalāṭamānanam // 15.8	ajñātasamavṛtta [8: nrlg] (? 2 eva pādāḥ yuktāḥ)
atiraktabhāvamupagamya kṛtamatiramuṣya sāhase / dṛṣṭiragaṇitabhayāsilatāmalambate sma sabhayā sakhīmiva // 15.9	ajñātasamavṛtta [8: nrlg] (? 2 eva pādāḥ yuktāḥ)
karakuḍmalena nijamūrumurutaranagāśmakarkaśam / trastacapalacalamānajanaśrutabhīmanādamayamāhatoccakaiḥ // 15.10	ajñātasamavṛtta [8: nrlg] (? 2 eva pādāḥ yuktāḥ)
iti cakrudhe bhṛśamanena nanu mahadavāpya vipriyam / yāti vikṛtimapi saṃvṛtimatkimu yannisarganiravagrahaṃ manaḥ // 15.11	ajñātasamavṛtta [8: nrlg] (? 2 eva pādāḥ yuktāḥ)
prathamaṃ śarīrajavikārakṛtamukulabandhamavyathī / bhāvikalahaphalayogamasau vacanena kopakusumaṃ vyacīkasat // 15.12	udgatā = [10: sjsl] + [10: nsjg] + [11: Bnjlg] + [13: sjsjg]
dhvanayansabhāmatha sanīraghanaravagabhīravāgabhīḥ / vācamavadadatiroṣavaśādatiniṣṭhurasphuṭatarākṣaramasau // 15.13	ajñātasamavṛtta [13: sjsnl] (? 2 eva pādāḥ yuktāḥ)
yadapūpujastvamiha pārtha murajitamapūjitaṃ satām / prema vilasati mahattadaho dayitaṃ janaḥ khalu guṇīti manyate // 15.14	udgatā = [10: sjsl] + [10: nsjg] + [11: Bnjlg] + [13: sjsjg]
yadarājñi rājavadihārghyamupahitamidaṃ muradviṣi / grāmyamṛga iva havistadayaṃ bhajate jvalatsu na mahīśavahniṣu // 15.15	ajñātasamavṛtta [8: nrll] (? 2 eva pādāḥ yuktāḥ)
anṛtāṃ giraṃ na gadasīti jagati paṭahairvighuṣyase / nindyamatha ca harimarcayatastava karmaṇaiva vikasatyasatyatā // 15.16	ajñātasamavṛtta [8: nrlg] (? 2 eva pādāḥ yuktāḥ)
tava dharmarāja iti nāma kathamidamapaṣṭhu paṭhyate / bhaumadinamabhidadhatyathavā bhṛśamapraśastamapi maṅgalaṃ janāḥ // 15.17	udgatā = [10: sjsl] + [10: nsjg] + [11: Bnjlg] + [13: sjsjg]
yadi vārcanīyatama eṣa kimapi bhavatāṃ pṛthāsutāḥ / śauriravanipatibhirnikhilairavamānanārthamiha kiṃ nimantritaiḥ // 15.18	udgatā = [10: sjsl] + [10: nsjg] + [11: Bnjlg] + [13: sjsjg]
athavā na dharmamasubodhasamayamavayāta bāliśāḥ / khāmamayamiha vṛthāpālito hatabuddhirapraṇihitaḥ saritsutaḥ // 15.19	ajñātasamavṛtta [8: nrlg] (? 2 eva pādāḥ yuktāḥ)
svayameva śantanutanūja yamapi gaṇamarghyamabhyadhāḥ / tatra muraripurayaṃ katamo yamanindyabandivadabhiṣṭuṣe vṛthā // 15.20	udgatā = [10: sjsl] + [10: nsjg] + [11: Bnjlg] + [13: sjsjg]
avanībhṛtāṃ tvamapahāya gaṇamatijaḍaḥ samunnatam / nīci niyatamiha yaccapalo nirataḥ sphuṭaṃ bhavasi nimnagāsutaḥ // 15.21	udgatā = [10: sjsl] + [10: nsjg] + [11: Bnjlg] + [13: sjsjg]
pratipattumaṅga ghaṭate ca na tava nṛpayogyamarhaṇam / kṛṣṇa kalaya nanu ko 'hamiti sphuṭamāpadāṃ padamanātmaveditā // 15.22	ajñātasamavṛtta [8: nrlg] (? 2 eva pādāḥ yuktāḥ)
asurastvayā nyavadhi ko 'pi madhuriti kathaṃ pratīyate / daṇḍadalitasaraghaḥ prathase madhusūdanastvamiti sūdayanmadhu // 15.23	ajñātasamavṛtta [8: nrlg] (? 2 eva pādāḥ yuktāḥ)
mucukundatalpaśaraṇasya magadhapatiśātitaujasaḥ / siddhamabala sabalatvamaho tava rohiṇītatanayasāhacaryataḥ // 15.24	ajñātasamavṛtta [9: njr] (? 2 eva pādāḥ yuktāḥ)
chalayanprajāstvamanṛtena kapaṭapaṭuraindrajālikaḥ / prītimanubhavasi nagnajitaḥ sutayeṣṭasatya iti sampratīyase // 15.25	udgatā = [10: sjsl] + [10: nsjg] + [11: Bnjlg] + [13: sjsjg]
dhṛtavānna cakramaricakrabhayacakitamāhave nijam / cakradhara iti rathāṅgamadaḥ satataṃ bibharṣi bhuvaneṣu rūḍhaye // 15.26	udgatā = [10: sjsl] + [10: nsjg] + [11: Bnjlg] + [13: sjsjg]
jagati śriyā virahito 'pi yadudadhisutāmupāyathāḥ / jñātijanajanitanāmapadāṃ tvamataḥ śriyaḥ patiriti prathāmagāḥ // 15.27	udgatā = [10: sjsl] + [10: nsjg] + [11: Bnjlg] + [13: sjsjg]
abhiśatru saṃyati kadācidavihitaparākramo 'pi yat / vyomni kathamapi cakartha padaṃ vyapadiśyate jagati vikramītyataḥ // 15.28	udgatā = [10: sjsl] + [10: nsjg] + [11: Bnjlg] + [13: sjsjg]
pṛthivīṃ bibhartha yadi pūrvamidamapi guṇāya vartate / bhūmibhṛditi parahāritabhūstvamudāhriyasva kathamanyathā janaiḥ // 15.29	udgatā = [10: sjsl] + [10: nsjg] + [11: Bnjlg] + [13: sjsjg]
tava dhanyateyamapi sarvanṛpatitulito 'pi yatkṣaṇam / klāntakarataladhṛtācalakaḥ pṛthivītale tulitabhūbhṛducyase // 15.30	udgatā = [10: sjsl] + [10: nsjg] + [11: Bnjlg] + [13: sjsjg]
tvamaśaknuvanna śubhakarmanirataḥ paripākadāruṇam / jetumakuśalamatirnarakaṃ yaśase 'dhilokamajayaḥ sutaṃ bhuvaḥ // 15.31	ajñātasamavṛtta [7: sjg] (? 2 eva pādāḥ yuktāḥ)
sakalairvapuḥ sakaladoṣasamuditamidaṃ guṇaistava / tyaktamapaguṇa guṇastritayatyajanaprayāsamupayāsi kiṃ mudhā // 15.32	ajñātasamavṛtta [8: nrll] (? 2 eva pādāḥ yuktāḥ)
tvayi pūjanaṃ jagati jālma kṛtamidamapākṛte guṇaiḥ / hāsakaramaghaṭate nitarāṃ śirasīva kaṅkatamapetamūrdhaje // 15.33	udgatā = [10: sjsl] + [10: nsjg] + [11: Bnjlg] + [13: sjsjg]
mṛgavidviṣāmiva yaditthamajani miṣatāṃ pṛthāsutaiḥ / asya vanaśuna ivāpacitiḥ paribhāva eva bhavatāṃ bhuvo 'dhipāḥ // 15.34	udgatā = [10: sjsl] + [10: nsjg] + [11: Bnjlg] + [13: sjsjg]
avadhījjanaṅgama ivaiṣa yadi hatavṛṣo vṛṣaṃ nanu / sparśamaśucivapurarhati na pratimānanāṃ tu nitarāṃ nṛpocitām // 15.35	ajñātasamavṛtta [8: nrll] (? 2 eva pādāḥ yuktāḥ)
yadi nāṅganeti matirasya mṛdurajani pūtanāṃ prati / stanyamaghṛṇamanasaḥ pibataḥ kila dharmato bhavati sā jananyapi // 15.36	ajñātasamavṛtta [8: nrll] (? 2 eva pādāḥ yuktāḥ)
śakaṭavyudāsatarubhaṅgadharaṇidharadhāraṇādikam / karma yadayamakarottaralaḥ sthiracetasāṃ ka iva tena vismayaḥ // 15.37	udgatā = [10: sjsl] + [10: nsjg] + [11: Bnjlg] + [13: sjsjg]
ayamugrasenatanayasya nṛpaśuraparaḥ paśūnavan / svamivadhamasukaraṃ puruṣaiḥ kurute sma yatparamametadadbhutam // 15.38	ajñātasamavṛtta [8: nrlg] (? 2 eva pādāḥ yuktāḥ)
itivācamuddhatamudīrya sapadi saha veṇudāriṇā / soḍharipubalabharo 'sahanaḥ sa jahāsa dattakaratālamuccakaiḥ // 15.39	udgatā = [10: sjsl] + [10: nsjg] + [11: Bnjlg] + [13: sjsjg]
kaṭunāpi caidyavacanena vikṛtimagamanna mādhavaḥ / satyaniyatavacasaṃ vacasā sujanaṃ janāścalayituṃ ka īśate // 15.40	udgatā = [10: sjsl] + [10: nsjg] + [11: Bnjlg] + [13: sjsjg]
na cataṃ tadeti śapamānamapi yadunṛpāḥ pracukrudhuḥ / śaurisamayanigṛhītadhiyaḥ prabhucittameva hi jano 'nuvartate // 15.41	udgatā = [10: sjsl] + [10: nsjg] + [11: Bnjlg] + [13: sjsjg]
vihitāgaso muhurasaṅghyanijavacanadāmasaṃyataḥ / tasya katitha iti tatprathamaṃ manasā samākhyadaparādhamacyutaḥ // 15.42	udgatā = [10: sjsl] + [10: nsjg] + [11: Bnjlg] + [13: sjsjg]
smṛtivartma tasya na samastamapakṛtamiyāya vidviṣaḥ / smartumadhigataguṇasmaraṇāḥ paṭavo na doṣamakhilaṃ khalūttamāḥ // 15.43	udgatā = [10: sjsl] + [10: nsjg] + [11: Bnjlg] + [13: sjsjg]
nṛpatāvadhikṣipati śaurimatha surasaritsuto vacaḥ / smāha calayati bhuvaṃ maruti kṣubhitasya nādamanukurvadambudheḥ // 15.44	ajñātasamavṛtta [8: nrlg] (? 2 eva pādāḥ yuktāḥ)
atha gauraveṇa parivādamaparigaṇayaṃstamātmanaḥ / prāha murariputiraskaraṇakṣubhitaḥ sma vācamiti jāhnavīsutaḥ // 15.45	ajñātasamavṛtta [8: nrlg] (? 2 eva pādāḥ yuktāḥ)
vihitaṃ mayādya sadasīdamapamṛṣitamacyutārcanam / yasya namayatu sa cāpamayaṃ caraṇaḥ kṛtaḥ śirasi sarvabhūbhṛtām // 15.46	udgatā = [10: sjsl] + [10: nsjg] + [11: Bnjlg] + [13: sjsjg]
itibhīṣmabhāṣitavacor'thamadhigatavatāmiva kṣaṇāt / kṣobhamagamadatimātramatho śiśupālapakṣapṛthivībhṛtāṃ gaṇaḥ // 15.47	udgatā = [10: sjsl] + [10: nsjg] + [11: Bnjlg] + [13: sjsjg]
śititārakānumitatāmranayanamaruṇīkṛtaṃ krudhā / bāṇavadanamudadīpi bhiye jagataḥ sakīlamiva sūryamaṇḍalam // 15.48	udgatā = [10: sjsl] + [10: nsjg] + [11: Bnjlg] + [13: sjsjg]
pravidāritāruṇatarogranayanakusumojjvalaḥ sphuran / prātarahimakaratāmratanurviṣajadrumo 'para ivābhavaddrumaḥ // 15.49	ajñātasamavṛtta [8: nrlg] (? 2 eva pādāḥ yuktāḥ)
aniśāntavairadahanena virahitavatāntarārdratām / kopamarudabhihitena bhṛśaṃ narakātmajena taruṇeva jajvale // 15.50	udgatā = [10: sjsl] + [10: nsjg] + [11: Bnjlg] + [13: sjsjg]
abhidhitsataḥ kimapi rāhuvadanavikṛtaṃ vyabhāvyata / grastaśaśadharamivopalasatsitadantapaṅkti mukhamuttamaujasaḥ // 15.51	ajñātasamavṛtta [8: nrll] (? 2 eva pādāḥ yuktāḥ)
kupitākṛtiṃ prathamameva hasitamaśanairasūcayat / kruddhamaśanidalitādritaṭadhvani dantavakramaricakrabhīṣaṇam // 15.52	ajñātasamavṛtta [8: nrlg] (? 2 eva pādāḥ yuktāḥ)
pratighaḥ kuto 'pi samupetya narapatigaṇaṃ samāśrayat / jāmiharaṇajanitānuśayaḥ samudācacāra nija eva rukmiṇaḥ // 15.53	udgatā = [10: sjsl] + [10: nsjg] + [11: Bnjlg] + [13: sjsjg]
caraṇena hanti subalaḥ sma śithilitamahīdhrabandhanām / tīrataralajalarāśijalāmavabhugnabhogiphaṇamaṇḍalāṃ bhuvam // 15.54	udgatā = [10: sjsl] + [10: nsjg] + [11: Bnjlg] + [13: sjsjg]
kupiteṣu rājaṣu tathāpi rathacaraṇapāṇipūjayā / cittakalitakalahāgamano mudamāhukiḥ suhṛdivādhikāṃ dadhau // 15.55	udgatā = [10: sjsl] + [10: nsjg] + [11: Bnjlg] + [13: sjsjg]
gurukoparuddhapadamāpadasitayavanasya rodratām / vyāttamaśitumiva sarvajagadvikarālamāsyakuharaṃ vivakṣataḥ // 15.56	ajñātasamavṛtta [8: nrlg] (? 2 eva pādāḥ yuktāḥ)
vivṛtorubāhuparigheṇa sarabhasapadaṃ nidhitsatā / hantumakhilanṛpatīnvasunā vasane vilambini nije vicaskhale // 15.57	udgatā = [10: sjsl] + [10: nsjg] + [11: Bnjlg] + [13: sjsjg]
iti tattadā vikṛtarūpamabhajattadavibhinnacetasam / mārabalamiva bhayaṅkaratāṃ haribodhisatvamabhi rājamaṇḍalam // 15.58	ajñātasamavṛtta [10: jsjg] (? 2 eva pādāḥ yuktāḥ)
ramasādudasthuratha yuddhamanucitabhiyo 'bhilāṣukāḥ / sāndramukuṭakiraṇocchalitasphaṭikāṃśavaḥ sadasi medinībhṛtaḥ // 15.59	ajñātasamavṛtta [8: nrlg] (? 2 eva pādāḥ yuktāḥ)
sphuramāṇanetrakusumoṣṭhadalamabhṛtabhūbhṛdaṅghripaiḥ / dhūtapṛthubhujalataṃ calitairdrutavātapātavanavibhramaṃ sadaḥ // 15.60	udgatā = [10: sjsl] + [10: nsjg] + [11: Bnjlg] + [13: sjsjg]
harimapyamaṃsata tṛṇāya kurupatimajīgaṇanna vā / mānatulitabhuvanatritayāḥ saritaḥ sutādabibhayurnabhūbhṛtaḥ // 15.61	udgatā = [10: sjsl] + [10: nsjg] + [11: Bnjlg] + [13: sjsjg]
guruniḥśvasannatha vilolasadavathuvapurvacoviṣam / kīrṇadaśanakiraṇāgnikaṇaḥ phaṇavānivaiṣa visasarja cedipaḥ // 15.62	udgatā = [10: sjsl] + [10: nsjg] + [11: Bnjlg] + [13: sjsjg]
kimaho nṛpāḥ samamamībhirupapatisutairna pañcabhiḥ / vadhyamabhihata bhujiṣyamamuṃ saha cānayā sthavirarājakanyayā // 15.63	udgatā = [10: sjsl] + [10: nsjg] + [11: Bnjlg] + [13: sjsjg]
athavādhvameva khalu yūyamagaṇitamarudgaṇaujasaḥ / vastu kiyadidamayaṃ na mṛdhe mama kevalamasya mukhamīkṣituṃ kṣamaḥ // 15.64	ajñātasamavṛtta [8: nrlg] (? 2 eva pādāḥ yuktāḥ)
vidaturyamuttamaśeṣapariṣadi nadījadharmajau / yātu nikaṣamadhiyuddhamasau vacanena kiṃ bhavatu sādhvasādhu vā // 15.65	ajñātasamavṛtta [8: nrlg] (? 2 eva pādāḥ yuktāḥ)
acirānmayā saha gatasya samaramuragārilakṣmaṇaḥ / tīkṣṇaviśikhamukhapītamasṛkpatatāṃ gaṇaiḥ pibatu sārdhamurvarā // 15.66	ajñātasamavṛtta [8: nrlg] (? 2 eva pādāḥ yuktāḥ)
abhidhāya rūkṣamiti mā sma gama iti pṛthāsuteritām / vācamanunayaparāṃ sa tataḥ sahasāvakarṇya niriyāya saṃsadaḥ // 15.67	udgatā = [10: sjsl] + [10: nsjg] + [11: Bnjlg] + [13: sjsjg]
gṛhamāgatāya kṛpayā ca kathamapi nisargadakṣiṇāḥ / kṣāntimahitamanaso jananīsvasurātmajāya cukupurna pāṇḍavāḥ // 15.68	udgatā = [10: sjsl] + [10: nsjg] + [11: Bnjlg] + [13: sjsjg]
calitaṃ tato 'nabhihatecchamavanipatiyajñabhūmitaḥ / tūrṇamatha yayumivānuyayurdamaghoṣasūnumavanīśasūnavaḥ // 15.69	ajñātasamavṛtta [8: nrlg] (? 2 eva pādāḥ yuktāḥ)
viśikhāntarāṇyatipapāta sapadi javanaiḥ sa vājibhiḥ / draṣṭumalaghurabhasāpātitā vanitāścakāra na sakāmacetasaḥ // 15.70	ajñātasamavṛtta [8: nrlg] (? 2 eva pādāḥ yuktāḥ)
kṣaṇamīkṣataḥ pathi janena kimidamiti jalpatā mithaḥ / prāpya śibiramaviśaṅkimanāḥ samanīnahaddrutamanīkinīmasau // 15.71	udgatā = [10: sjsl] + [10: nsjg] + [11: Bnjlg] + [13: sjsjg]
tvaramāṇaśāṅkhikasavegavadanapavanābhipūritaḥ / śailakaṭakataṭabhinnaravaḥ praṇanāda sāṃnahaniko 'sya vārijaḥ // 15.72	udgatā = [10: sjsl] + [10: nsjg] + [11: Bnjlg] + [13: sjsjg]
jagadantakālasamavetaviṣadaviṣameritāravam / dhīranijaravavilīnagurupratiśabdamasya raṇatūryamāvadhi // 15.73	ajñātasamavṛtta [8: nrlg] (? 2 eva pādāḥ yuktāḥ)
sahasā sasabhramavilolasakalajanatāsamākulam / sthānamagamadatha tatparitaścalitoḍumaṇḍalanabhaḥsthalopamām // 15.74	ajñātasamavṛtta [8: nrlg] (? 2 eva pādāḥ yuktāḥ)
dadhato bhayānakataratvamupagatavataḥ samānatām / dhūmapaṭalapihitasya gireḥ samavarmayansapadi medinībhṛtaḥ // 15.75	udgatā = [10: sjsl] + [10: nsjg] + [11: Bnjlg] + [13: sjsjg]
parimohiṇā parijanena kathamapi cirādupāhṛtam / varma karatalayugena mahattanucūrṇapeṣamapiṣadruṣā paraḥ // 15.76	ajñātasamavṛtta [8: nrlg] (? 2 eva pādāḥ yuktāḥ)
raṇasaṃmadodayavikāsibalakalakalākulīkṛte / śārimaśakadhiropayituṃ dvirade madacyuti janaḥ kathañcana // 15.77	ajñātasamavṛtta [8: nrlg] (? 2 eva pādāḥ yuktāḥ)
paritaśca dhautamukharukmavilasadahimāṃśumaṇḍalāḥ / tenuratanuvapuṣaḥ pṛthivīṃ sphuṭalakṣyatejasa ivātmajāḥ śriyaḥ // 15.78	udgatā = [10: sjsl] + [10: nsjg] + [11: Bnjlg] + [13: sjsjg]
pradhimaṇḍaloddhataparāgaghanavalayamadhyavartinaḥ / peturaśanāya ivāśanakairguruniḥsvanavyathitajantavo rathāḥ // 15.79	ajñātasamavṛtta [8: nrlg] (? 2 eva pādāḥ yuktāḥ)
dadhataḥ śaśāṅkitaśaśāṅkaruci lasaduraśchadaṃ vapuḥ / cakruratha saha purandhijanairayathārthasiddhiṃ sarakaṃ mahībhṛtaḥ // 15.80	ajñātasamavṛtta [7: sjg] (? 2 eva pādāḥ yuktāḥ)
dayitāya sāsavamudastamapatadavasādinaḥ karāt / kāṃsyamupahitasarojapatadbhramaraughabhāraguru rājayoṣitaḥ // 15.81	ajñātasamavṛtta [8: nrlg] (? 2 eva pādāḥ yuktāḥ)
bhṛśamaṅgasādakaruṇatvamaviśadadṛśaḥ kapolayoḥ / vākyamasakalamapāsya madaṃ vidadhustadīyaguṇamātmanā śucaḥ // 15.82	udgatā = [10: sjsl] + [10: nsjg] + [11: Bnjlg] + [13: sjsjg]
sudṛśaḥ samīkagamanāya yuvabhiratha saṃbabhāṣire / śokapihitagalaruddhagirastarasāgatāśrujalakevalottarāḥ // 15.83	ajñātasamavṛtta [8: nrlg] (? 2 eva pādāḥ yuktāḥ)
vipulācalasthalaghanena jigamiṣubhiraṅganāḥ priyaiḥ / pīnakucataṭanipīḍadaladvaravārabāṇamurasāliliṅgire // 15.84	ajñātasamavṛtta [8: nrlg] (? 2 eva pādāḥ yuktāḥ)
na mumoca locanajalāni dayitajayamaṅgalaiṣiṇi / yātamavanibhavasannabhujānna galadviveda valayaṃ vilāsinī // 15.85	ajñātasamavṛtta [8: nrll] (? 2 eva pādāḥ yuktāḥ)
pravivatsataḥ priyatamasya nigaḍamiva cakṣurakṣipat / nīlanalinadaladāmaruci pratipādayugmamaciroḍhasundarī // 15.86	ajñātasamavṛtta [8: nrlg] (? 2 eva pādāḥ yuktāḥ)
vrajataḥ kva tāta vajasīti paricayagatārthamasphuṭam / dhairyamabhinaduditaṃ śiśunā jananīnirbhatsanavivṛddhamanyunā // 15.87	ajñātasamavṛtta [8: nrlg] (? 2 eva pādāḥ yuktāḥ)
śaṭha nākalokalalanābhiraviratarataṃ riraṃsase / tena vahasi mudamityavadadraṇarāgiṇaṃ ramaṇamīrṣyayāparā // 15.88	ajñātasamavṛtta [8: nrlg] (? 2 eva pādāḥ yuktāḥ)
dhriyamāṇamapyagaladaśru calati dayite natabhruvaḥ / snehamakṛtakarasaṃ dadhatāmidameva yuktamatimugdhacetasām // 15.89	udgatā = [10: sjsl] + [10: nsjg] + [11: Bnjlg] + [13: sjsjg]
saha kajjalena virarāja nayanakamalāmbusantatiḥ / gaṇḍaphalakamabhitaḥ sutanoḥ padavīva śokamayakṛṣṇavartmanaḥ // 15.90	udgatā = [10: sjsl] + [10: nsjg] + [11: Bnjlg] + [13: sjsjg]
kṣaṇamātrarodhi calitena katipayapadaṃ natabhruvaḥ / srastabhujayugagaladvalayasvanitaṃ pratikṣutamivopaśuśruve // 15.91	ajñātasamavṛtta [8: nrlg] (? 2 eva pādāḥ yuktāḥ)
abhivartma vallabhatamasya vigaladamalāyatāṃśukā / bhūminabhasi rabhasena yatī virarāja kācana samaṃ maholkayā // 15.92	udgatā = [10: sjsl] + [10: nsjg] + [11: Bnjlg] + [13: sjsjg]
samaronmukhe nṛpagaṇe 'pi tadanumaraṇodyataikadhīḥ / dīnaparijanakṛtāśrujalo na bhaṭījanaḥ sthiramanāḥ vicaklame // 15.93	udgatā = [10: sjsl] + [10: nsjg] + [11: Bnjlg] + [13: sjsjg]
viduṣīva darśanamamuṣya yuvatiratidurlabhaṃ punaḥ / yāntamanimiṣamatṛptamanāḥ patimīkṣate sma bhṛśayā dṛśaḥ pathaḥ // 15.94	udgatā = [10: sjsl] + [10: nsjg] + [11: Bnjlg] + [13: sjsjg]
sampratyupeyāḥ kuśalī punaryudhaḥ sasnehamāśīriti bharturīritā / sadyaḥ prasahya dvitayena netrayoḥ pratyācacakṣe galatā bhaṭastriyāḥ // 15.95	indravaṃśā [12: ttjr]
kācitkīrṇā rajobhirdivamanuvidadhe bhinnavaktrendulakṣmīr aśrīkāḥ kāścidantardiśa iva dadhire dāhamudbhrāntasatvāḥ / bhremurvātyā ivānyāḥ pratipadamaparā bhūmivatkampamāpuḥ prasthāne pārthivānāmaśivamiti puro bhāvi nāryaḥ śaśaṃsuḥ // 15.96	sragdharā [21: mrBnyyy]
damaghoṣasutena kaścana pratiśiṣṭaḥ pratibhānavānatha / upagamyahariṃ sadasyadaḥ sphuṭabhinnārthamudāharadvacaḥ // 16.1	viyoginī = [10: ssjg] 1,3 + [11: sBrlg] 2,4
abhidhāya tadā tadapriyaṃ śiśupālo 'nuśayaṃ paraṃ gataḥ / bhavato 'bhimanāḥ samīhate saruṣaḥ kartumupetya mānanām // 16.2	viyoginī = [10: ssjg] 1,3 + [11: sBrlg] 2,4
vipulena nipīḍya nirdayaṃ mudamāyātu nitāntamunmanāḥ / pracurādhigatāṅganirvṛtiṃ paritastvāṃ khalu vigraheṇa saḥ // 16.3	viyoginī = [10: ssjg] 1,3 + [11: sBrlg] 2,4
praṇataḥ śirasā kariṣyate sakalairetya samaṃ dharādhipaiḥ / tava śāsanamāśu bhūpatiḥ paravānadya yatastvayaiva saḥ // 16.4	viyoginī = [10: ssjg] 1,3 + [11: sBrlg] 2,4
adhivahnipataṅgatejaso niyatasvāntasamarthakarmaṇaḥ / tava sarvavidheyavartinaḥ praṇatiṃ bibhrati kena bhūbhṛtaḥ // 16.5	viyoginī = [10: ssjg] 1,3 + [11: sBrlg] 2,4
janatāṃ bhayaśūnyadhīḥ parairabhibhūtāmavalambase yataḥ / tava kṛṣṇa guṇāstato narairasamānasya dadhatyagaṇyatām // 16.6	viyoginī = [10: ssjg] 1,3 + [11: sBrlg] 2,4
ahitādanapatrapastrasannatimātrojjhitabhīranāstikaḥ / vinayopahitastvayā kutaḥ sadṛśonyo guṇavānavismayaḥ // 16.7	viyoginī = [10: ssjg] 1,3 + [11: sBrlg] 2,4
kṛtagopavadhūraterghnato vṛṣamugre narake 'pi saṃprati / pratipattiradhaḥkṛtainaso janatābhistava sādhu varṇyate // 16.8	viyoginī = [10: ssjg] 1,3 + [11: sBrlg] 2,4
vihitāpacitirmahībhṛtāṃ dviṣatāmāhitasādhvaso balaiḥ / bhava sānucarastvamuccakairmahatāmapyupari kṣamābhṛtām // 16.9	viyoginī = [10: ssjg] 1,3 + [11: sBrlg] 2,4
ghanajālanibhairdurāsadāḥ parito nāgakadambakaistava / nagareṣu bhavantu vīthayaḥ parikīrṇā vanajairmṛgādibhiḥ // 16.10	viyoginī = [10: ssjg] 1,3 + [11: sBrlg] 2,4
sakalāpihitasvapauruṣo niyatavyāpadavardhitodayaḥ / ripurunnatadhīracetasaḥ satatavyādhiranītirastu te // 16.11	viyoginī = [10: ssjg] 1,3 + [11: sBrlg] 2,4
vikacotpalacārulocanastava caidyena ghaṭāmupeyuṣaḥ / yadupuṅgava bandhusauhṛdāttvayi pātā sasuro navāsavaḥ // 16.12	viyoginī = [10: ssjg] 1,3 + [11: sBrlg] 2,4
calitānakadundubhiḥ puraḥ sabalastvaṃ saha sāraṇena tam / samitau rabhasādupāgataḥ sagadaḥ saṃpratipattumarhasi // 16.13	viyoginī = [10: ssjg] 1,3 + [11: sBrlg] 2,4
samareṣu ripūnvinighnatā śiśupālena sametya saṃprati / suciraṃ saha sarvasātvatairbhava viśvastavilāsinījanaḥ // 16.14	viyoginī = [10: ssjg] 1,3 + [11: sBrlg] 2,4
vijitakrudhamīkṣatāmasau mahatāṃ tvāmahitaṃ mahībhṛtām / asakṛjjitasaṃyataṃ puro muditaḥ sapramadaṃ mahīpatiḥ // 16.15	viyoginī = [10: ssjg] 1,3 + [11: sBrlg] 2,4
iti joṣamavasthitaṃ dviṣaḥ praṇidhiṃ gāmabhidhāya sātyakiḥ / vadati sma vaco 'tha coditaścalitaikabhrū rathāṅgapāṇinā // 16.16	ajñātasamavṛtta [10: ssjg] (? 2 eva pādāḥ yuktāḥ)
madhuraṃ bahirantarapriyaṃ kṛtināvāci vacastathā tvayā / sakalārthatayā vibhāvyate priyamantarbahirapriyaṃ yathā // 16.17	viyoginī = [10: ssjg] 1,3 + [11: sBrlg] 2,4
atikomalamekatonyataḥ sarasāmbhoruhavṛntakarkaśam / vahati sphuṭamekameva te vacanaṃ śākapalāśadeśyatām // 16.18	viyoginī = [10: ssjg] 1,3 + [11: sBrlg] 2,4
prakaṭaṃ mṛdu nāma jalpataḥ paruṣaṃ sūcayatorthamantarā / śakunādiva mārgavartibhiḥ paruṣādudvijitavyamīdṛśāt // 16.19	viyoginī = [10: ssjg] 1,3 + [11: sBrlg] 2,4
harimarcitavānmahīpatiryadi rājñastava ko 'tra matsaraḥ / nyasanāya sasaurabhasya kastarusūnasya śirasyasūyati // 16.20	viyoginī = [10: ssjg] 1,3 + [11: sBrlg] 2,4
sukumāramaho laghīyasāṃ hṛdayaṃ tadgatamapriyaṃ yataḥ / sahasaiva samudgirantyamī jarayantyeva hi tanmanīṣiṇaḥ // 16.21	viyoginī = [10: ssjg] 1,3 + [11: sBrlg] 2,4
upakāraparaḥ svabhāvataḥ satataṃ sarvajanasya sajjanaḥ / asatāmaniśaṃ tathāpyaho guruhṛdrogakarī tadunnatiḥ // 16.22	viyoginī = [10: ssjg] 1,3 + [11: sBrlg] 2,4
paritapyata eva nottamaḥ paritapto 'pyaparaḥ susaṃvṛtiḥ / paravṛddhibhirāhitavyathaḥ sphuṭanirbhinnadurāśayo 'dhamaḥ // 16.23	viyoginī = [10: ssjg] 1,3 + [11: sBrlg] 2,4
anirākṛtatāpasaṃpadaṃ phalahīnāṃ sumanobhirujjhitām / khalatāṃ khalatāmivāsatīṃ pratipadyeta kathaṃ budho janaḥ // 16.24	viyoginī = [10: ssjg] 1,3 + [11: sBrlg] 2,4
prativācamadatta keśavaḥ śapamānāya na cedibhūbhuje / anuhuṅkurute ghanadhvaniṃ na hi gomāyurutāni kesarī // 16.25	viyoginī = [10: ssjg] 1,3 + [11: sBrlg] 2,4
jitaroṣarayā mahādhiyaḥ sapadi krodhajito laghurjanaḥ / vijitena jitasya durmatermatimadbhiḥ saha kā virodhitā // 16.26	viyoginī = [10: ssjg] 1,3 + [11: sBrlg] 2,4
vacanairasatāṃ mahīyaso na khalu vyeti gurutvamuddhataiḥ / kimapaiti rajobhiraurvarairavakīrṇasya maṇermahārghatā // 16.27	viyoginī = [10: ssjg] 1,3 + [11: sBrlg] 2,4
paritoṣayitā na kaścana svagato yasya guṇo 'sti dehinaḥ / paradoṣakathābhiralpakaḥ svajanaṃ toṣayituṃ kilecchati // 16.28	viyoginī = [10: ssjg] 1,3 + [11: sBrlg] 2,4
sahajāndhadṛśaḥ svadurnaye paradoṣekṣaṇadivyacakṣuṣaḥ / svaguṇoccagiro munivratāḥ paravarṇagrahaṇeṣvasādhavaḥ // 16.29	viyoginī = [10: ssjg] 1,3 + [11: sBrlg] 2,4
prakaṭānyapi naipuṇaṃ mahatparavācyāni cirāya gopitum / vivarītumathātmano guṇānbhṛśamākauśalamāryacetasām // 16.30	viyoginī = [10: ssjg] 1,3 + [11: sBrlg] 2,4
kimivākhilalokakīrtitaṃ kathayatyātmaguṇaṃ mahāmanāḥ / vaditā na laghīyaso 'paraḥ svaguṇaṃ tena vadatyasau svayam // 16.31	viyoginī = [10: ssjg] 1,3 + [11: sBrlg] 2,4
visṛjantyavikatthinaḥ pare viṣamāśīviṣavannarāḥ krudham / dadhato 'ntarasārarūpatāṃ dhvanisārāḥ paṭahā ivetare // 16.32	viyoginī = [10: ssjg] 1,3 + [11: sBrlg] 2,4
narakacchidamicchatīkṣituṃ vidhinā yena sa cedibhūpatiḥ / drutametu na hāpayiṣyate sadṛśaṃ tasya vidhātumuttaram // 16.33	viyoginī = [10: ssjg] 1,3 + [11: sBrlg] 2,4
samanaddha kimaṅga bhūpatiryadi saṃdhitsurasau sahāmunā / harirākramaṇena saṃnati kila vibhrati bhiyetyasaṃbhavaḥ // 16.34	ajñātasamavṛtta [10: ssjl] (? 2 eva pādāḥ yuktāḥ)
mahatastarasā vilaṅghayannijadoṣeṇa kudhīrvinaśyati / kurute na khalu svayecchayā śalabhānindhanamiddhadīdhitiḥ // 16.35	viyoginī = [10: ssjg] 1,3 + [11: sBrlg] 2,4
yadapūri purā mahīpatirna mukhena svayamagasā śatam / atha saṃprati paryapūpurattadasau dūtamukhena śārṅgiṇaḥ // 16.36	ajñātasamavṛtta [10: ssjl] (? 2 eva pādāḥ yuktāḥ)
yadanargalagopurānanastvamito vakṣyasi kiñcidapriyam / vivariṣyati taccirasya naḥ samayodvīkṣaṇarakṣitāṃ krudham // 16.37	viyoginī = [10: ssjg] 1,3 + [11: sBrlg] 2,4
niśamya tadūrjitaṃ śinervacanaṃ napturanāpturenasām / punarujjhitasādhvaso dviṣāmabhidhatte sma vaco vacoharaḥ // 16.38	gīti (12, 18, 12, 18)
vivinakti na buddhidurvidhaḥ svayameva svahitaṃ pṛthagjanaḥ / yadudīritamapyadaḥ parairna vijānāti tadadbhutaṃ mahat // 16.39	viyoginī = [10: ssjg] 1,3 + [11: sBrlg] 2,4
vidureṣyadapāyamātmanā parataḥ śraddadhate 'thavā budhāḥ / na paropahitaṃ na ca svataḥ pramimīte 'nubhavādṛte 'lpadhīḥ // 16.40	viyoginī = [10: ssjg] 1,3 + [11: sBrlg] 2,4
kuśalaṃ khalu tubhyameva tadvacanaṃ kṛṣṇa yadabhyadhāmaham / upadeśaparāḥ pareṣvapi svavināśābhimukheṣu sādhavaḥ // 16.41	viyoginī = [10: ssjg] 1,3 + [11: sBrlg] 2,4
ubhayaṃ yugapanmayoditaṃ tvarayā sāntvamathetaracca te / pravibhajya pṛthaṅmanīṣayā svaguṇaṃ yatkila tatkariṣyasi // 16.42	viyoginī = [10: ssjg] 1,3 + [11: sBrlg] 2,4
athavābhiniviṣṭabuddhiṣu vrajati vyarthakatāṃ subhāṣitam / ravirāgiṣu śītarociṣaḥ karajālaṃ kamalākareṣviva // 16.43	viyoginī = [10: ssjg] 1,3 + [11: sBrlg] 2,4
anapekṣya guṇāguṇau janaḥ svaruciṃ niścayatonudhāvati / apahāya mahīśamarcicatsadati tvāṃ nanu bhīmapūrvajaḥ // 16.44	viyoginī = [10: ssjg] 1,3 + [11: sBrlg] 2,4
tvayi bhaktimatā na satkṛtaḥ kururājā gurureva cedipaḥ / priyamāṃsamṛgādhipojjhitaḥ kimavadyaḥ karikumbhajo maṇiḥ // 16.45	viyoginī = [10: ssjg] 1,3 + [11: sBrlg] 2,4
kriyate dhavalaḥ khalūccakairdhavalaireva sitetarairadhaḥ / śirasaudhamadhatta śṅkaraḥ surasindhormadhujittamaṅghriṇā // 16.46	gīti (12, 18, 12, 18)
abudhaiḥ kṛtamānasamvidastava pārthaiḥ kuta eva yogyatā / sahasi plavagairupāsitaṃ na hi guñjāphalameti soṣmatām // 16.47	viyoginī = [10: ssjg] 1,3 + [11: sBrlg] 2,4
aparādhaśatakṣamaṃ nṛpaḥ kṣamayātyeti bhavantamekayā / hṛtavatyapi bhīṣmakātmajāṃ tvayi cakṣāma samartha eva yat // 16.48	viyoginī = [10: ssjg] 1,3 + [11: sBrlg] 2,4
gurubhiḥ pratipāditāṃ vadhūmapahṛtya svajanasya bhūpateḥ / janako 'si janārdana sphuṭaṃ hatadharmārthatayā manobhuvaḥ // 16.49	viyoginī = [10: ssjg] 1,3 + [11: sBrlg] 2,4
anirūpirūpasaṃpadastamaso vānyabhṛtacchadacchaveḥ / tava sarvagatasya saṃprati kṣitipaḥ kṣipnurabhīśumāniva // 16.50	gīti (12, 18, 12, 18)
kṣubhitasya mahībhṛtastvayi praśamopanyasanaṃ vṛthā mama / pralayollasitasya vāridheḥ parivāho jagataḥ karoti kim // 16.51	viyoginī = [10: ssjg] 1,3 + [11: sBrlg] 2,4
prahitaḥ pradhanāya mādhavānahamākārayituṃ mahībhṛtā / na pareṣu mahaujasaśchalādapakurvanti malimlucā iva // 16.52	viyoginī = [10: ssjg] 1,3 + [11: sBrlg] 2,4
tadayaṃ samupaiti bhūpatiḥ payasāṃ pūra ivānivāritaḥ / avilambitamedhi vetasastaruvanmādhava mā sma bhajyathāḥ // 16.53	viyoginī = [10: ssjg] 1,3 + [11: sBrlg] 2,4
paripāti sa kevalaṃ śiśūniti tannāmani mā sma viśvasīḥ / taruṇānapi rakṣati kṣamī sa śaraṇyaḥ śaraṇāgatāndviṣaḥ // 16.54	viyoginī = [10: ssjg] 1,3 + [11: sBrlg] 2,4
na vidadhyuraśaṅkamapriyaṃ mahataḥ svārthaparāḥ pare katham / bhajate kupito 'pyudāradhīranunītiṃ natimātrakeṇa saḥ // 16.55	viyoginī = [10: ssjg] 1,3 + [11: sBrlg] 2,4
hitamapriyamicchasi śrutaṃ yadi saṃdhatsva purā na naśyasi / anṛtairatha tuṣyasi priyairjayatājjīva bhavāvanīśvaraḥ // 16.56	viyoginī = [10: ssjg] 1,3 + [11: sBrlg] 2,4
pratipakṣajidapyasaṃśayaṃ yudhi caidyena vijeṣyate bhavān / grasate hi tamopahaṃ muhurnanu rāhvāhvamaharpatiṃ tamaḥ // 16.57	viyoginī = [10: ssjg] 1,3 + [11: sBrlg] 2,4
acirājjitamīnaketano vilasanvṛṣṇigaṇairnamaskṛtaḥ / kṣitipaḥ kṣayitoddhatāntako haralīlāṃ sa viḍambayiṣyati // 16.58	viyoginī = [10: ssjg] 1,3 + [11: sBrlg] 2,4
nihatonmadaduṣṭakuñjarāddadhato bhūri yaśaḥ kramārjitam / na bibheti raṇe harerapi kṣitipaḥ kā gaṇanāsya vṛṣṇiṣu // 16.59	viyoginī = [10: ssjg] 1,3 + [11: sBrlg] 2,4
na tadadbhutamasya yanmukhaṃ yudhi paśyanti bhiyā na śatravaḥ / dravatāṃ nanu pṛṣṭhamīkṣate vadanaṃ so 'pi na jātu vidviṣām // 16.60	viyoginī = [10: ssjg] 1,3 + [11: sBrlg] 2,4
pratanūllasitāciradyutaḥ śaradaṃ prāpya vikhaṇḍitāyudhāḥ / dadhate 'ribhirasya tulyatāṃ yadi nāsārabhṛtaḥ payobhṛtaḥ // 16.61	viyoginī = [10: ssjg] 1,3 + [11: sBrlg] 2,4
malinaṃ raṇareṇubhirmuhurdviṣatāṃ kṣālitamaṅganāśrubhiḥ / nṛpamaulimarīcivarṇakairatha yasyāṅghiyugaṃ vilipyate // 16.62	viyoginī = [10: ssjg] 1,3 + [11: sBrlg] 2,4
samarāya nikāmakarkaśaṃ kṣaṇamākṛṣṭamupaiti yasya ca / dhanuṣā samamāśu vidviṣāṃ kulamāśaṅkitabhaṅgamānatim // 16.63	viyoginī = [10: ssjg] 1,3 + [11: sBrlg] 2,4
tuhināṃśumamuṃ suhṛjjanāḥ kalayantyuṣṇakaraṃ virodhinaḥ / kṛtibhiḥ kṛtadṛṣṭivibhramāḥ srajameke bhujagaṃ yathāpare // 16.64	viyoginī = [10: ssjg] 1,3 + [11: sBrlg] 2,4
dadhato 'sulabhakṣayāgamāstanumekāntaratāmamānuṣīm / bhuvi samprati na pratiṣṭhitāḥ sadṛśā yasya surairarātayaḥ // 16.65	viyoginī = [10: ssjg] 1,3 + [11: sBrlg] 2,4
ativismayanīyakarmaṇo nṛpateryasya virodhi kiñcana / yadumuktanayo nayatyasāvahitānāṃ kulamakṣayaṃ kṣayam // 16.66	viyoginī = [10: ssjg] 1,3 + [11: sBrlg] 2,4
calitordhvakabandhasampado makaravyūhanirūddhavartmanaḥ / ataratsvabhujaujasā muhurmahataḥ saṅgarasāgarānasau // 16.67	viyoginī = [10: ssjg] 1,3 + [11: sBrlg] 2,4
na cikīrṣati yaḥ smayoddhato nṛpatittaccaraṇopapagaṃ śiraḥ / caraṇaṃ kurute gatasmayaḥ smasāveva tadīyamūrdhani // 16.68	ajñātasamavṛtta [10: ssjg] (? 2 eva pādāḥ yuktāḥ)
svabhujadvayakevalāyudhaścaturaṅgāmapahāya vāhinīm / bahuśaḥ saha śakradantinā sa caturdantamagacchadāhavam // 16.69	viyoginī = [10: ssjg] 1,3 + [11: sBrlg] 2,4
avicālitacārucakrayoranurāgādupagūḍhayoḥ śriyā / yuvayoridameva bhidyate yadupendrastvamatīndra eva saḥ // 16.70	viyoginī = [10: ssjg] 1,3 + [11: sBrlg] 2,4
bhūtabhūtirahīnabhogabhāgvijitānekapuro 'pi vidviṣām / rucimindudale karotyajaḥ paripūrṇendurucirmahīpatiḥ // 16.71	ajñātasamavṛtta [11: sBrlg] (? 2 eva pādāḥ yuktāḥ)
nayati drutamuddhatiśritaḥ prasabhaṃ bhaṅgamabhaṅgurodayaḥ / gamayatyavanītalasphuradbhujaśākhaṃ bhṛśamanyamunnatim // 16.72	viyoginī = [10: ssjg] 1,3 + [11: sBrlg] 2,4
adhigamya ca randhramantarā janayanmaṇḍalabhedamanyataḥ / khanati kṣatasaṃhati kṣaṇādapi mūlāni mahānti kasyacit // 16.73	viyoginī = [10: ssjg] 1,3 + [11: sBrlg] 2,4
ghanapatrabhṛto 'nugāminastarasākṛṣya karoti kāṃścana / dṛḍhamapyaparaṃ pratiṣṭhitaṃ pratikūlaṃ nitarāṃ nirasyati // 16.74	viyoginī = [10: ssjg] 1,3 + [11: sBrlg] 2,4
iti pūra ivodakasya yaḥ saritāṃ prāvṛṣijas taṭadrumaiḥ / kvacanāpi mahānakhaṇḍitaprasaraḥ krīḍati bhūbhṛtāṃ gaṇaiḥ // 16.75	viyoginī = [10: ssjg] 1,3 + [11: sBrlg] 2,4
alaghūpalapaṅktiśālinīḥ parito ruddhanirantarāmbarāḥ / adhirūḍhanitambabhūmayo na vimuñcanti cirāya mekhalāḥ // 16.76	viyoginī = [10: ssjg] 1,3 + [11: sBrlg] 2,4
kaṭakāni bhajanti cārubhirnavamuktāphalabhūṣaṇairbhujaiḥ / niyataṃ dadhate ca citrakairaviyogaṃ pṛthugaṇḍaśailataḥ // 16.77	viyoginī = [10: ssjg] 1,3 + [11: sBrlg] 2,4
itiyasya sasaṃpadaḥ purā yadavāpurbhavaneṣvaristriyaḥ / sphuṭameva samastamāpadā tadidānīmavanīdhramūrdhasu // 16.78	viyoginī = [10: ssjg] 1,3 + [11: sBrlg] 2,4
mahataḥ kukurāndhakadrumānatimātraṃ davavaddahannapi / aticitramidaṃ mahīpatiryadakṛṣṇāmavanīṃ kariṣyati // 16.79	viyoginī = [10: ssjg] 1,3 + [11: sBrlg] 2,4
paritaḥ pramitākṣarāpi sarvaṃ viṣayaṃ vyāptavatī gatā pratiṣṭhām / na khalu pratihanyate kutaścitparibhāṣeva garīyasī yadājñā // 16.80	aupacchandasika = [11: ssjgg] 1,3 + [12: sBry] 2,4
yāmūḍhavānūḍhavarāhamūrtirmuhūrtamādau puruṣaḥ purāṇaḥ / tenohyate sāṃpratamakṣataiva kṣatāriṇā samyagasau punarbhūḥ // 16.81	upajāti : upendravajrā [11: jtjgg], indravajrā [11: ttjgg]
bhūyāṃsa kvacidapi kāmamaskhalantastuṅgatvaṃ dadhati ca yadyapi dvaye 'pi / kallolāḥ salilanidheravāpya pāraṃ śīryante na guṇamahormayastadīyāḥ // 16.82	praharṣiṇī [13: mnjrg]
lokālokavyāhataṃ gharmaraśmeḥ śālīnaṃ vā dhāma nālaṃ prasartum / lokasyāgre paśyato dhṛṣṭamāśu krāmatyuccairbhūbhṛto yasya tejaḥ // 16.83	śālinī [11: mttgg]
vicchittirnavacandanena vapuṣo bhinno 'dharo 'laktakair acchācche patitāñjane ca nayane śroṇyo 'lasanmekhalāḥ / prāpto mauktikahāramunnatakucābhogastadīyadviṣām itthaṃ nityavibhūṣaṇā yuvatayaḥ saṃpatsu cāpatsvapi // 16.84	śārdūlavikrīḍitā [19: msjsttg]
vinihatya bhavantamūrjitaśrīyudhi sadyaḥ śiśupālatāṃ yathārthām / rudatāṃ bhavadaṅganāgaṇānāṅkaruṇāntaḥkaraṇaḥ kariṣyate 'sau // 16.85	aupacchandasika = [11: ssjgg] 1,3 + [12: sBry] 2,4
itīrite vacasi vacasvināmunā yugakṣayakṣubhitamarudgarīyasi / pracakṣubhe sapadi tadamburāśinā samaṃ mahāpralayasamudyataṃ sadaḥ // 17.1	rucirā [13: jBsjg]
sarāgayā srutaghanagharmatoyayā karāhatidhvanitapṛthūrupīṭhayā / muhurmuhurdaśanavikhaṇḍitoṣṭhayā ruṣā nṛpāḥ priyatamayeva bhejire // 17.2	rucirā [13: jBsjg]
alakṣyata kṣaṇadalitāṅgade gade karodaraprahitanijāṃsadhāmani / samullasacchakalitapāṭalopalaiḥ sphuliṅgavānsphuṭamiva kopapāvakaḥ // 17.3	rucirā [13: jBsjg]
avajñayā yadahasaduccakairbalaḥ samullasaddaśanamayūkhamaṇḍalaḥ / ruṣāruṇīkṛtamapi tena tatkṣaṇaṃ nijaṃ vapuḥ punarayannijāṃ rucim // 17.4	rucirā [13: jBsjg] (? 3 eva pādāḥ yuktāḥ)
yadutpatatpṛthutarahāramaṇḍalaṃ vyavartata drutamabhidūtamulmukaḥ / bṛhacchilātalakaṭhināṃsaghaṭṭitaṃ tato 'bhavadbhramitāmivākhilaṃ sadaḥ // 17.5	rucirā [13: jBsjg] (? 3 eva pādāḥ yuktāḥ)
prakupyataḥ śvasanasamīraṇāhatisphuṭoṣmabhistanuvasanāntamārutaiḥ / yudhājitaḥ kṛtaparitūrṇavījanaṃ punastarāṃ vadanasarojamasvidat // 17.6	rucirā [13: jBsjg]
prajāpatikratunidhanārthamutthitaṃvyatarkayajjvaramiva raudramuddhatam / samudyataṃ sapadi vadhāya vidviṣāmatikrudhaṃ niṣadhamanauṣadhaṃ janaḥ // 17.7	rucirā [13: jBsjg]
parasparaṃ parikupitasya piṃṣataḥ kṣatormikākanakaparāgapaṅkilam / karadvayaṃ sapadi sudhanvano nijairanāratasrutibhiradhāvyatāmbubhiḥ // 17.8	rucirā [13: jBsjg]
nirāyatāmanalaśikhojjvalāṃ jvalannakhaprabhākṛtapariveṣasaṃpadaṃ / avibhramadbhramadanalolmukākṛtiṃ pradeśinīṃ jagadiva dagdhumāhukiḥ // 17.9	rucirā [13: jBsjg]
durīkṣatāmabhajata manmathastathā yathā purā paricitadāhadhārṣṭyāyā / dhruvaṃ puraḥ saśaramamuṃ tṛtīyayā haro 'pi na vyasahata vīkṣituṃ dṛśā // 17.10	rucirā [13: jBsjg] (? 3 eva pādāḥ yuktāḥ)
vicintayannupanatamāhavaṃ rasāduraḥ sphurattanuruhamagrapāṇinā / parāmṛśatkaṭhinakaṭhorakāminīkucasthalapramuṣitacandanaṃ pṛthuḥ // 17.11	rucirā [13: jBsjg]
vilaṅghitasthitimabhivīkṣya rukṣayā riporgirāgurumapi gāndinīsutam / janaistadā yugaparivartavāyubhirvivartitā giripatayaḥ pratīyire // 17.12	rucirā [13: jBsjg]
vivartayanmadakaluṣīkṛte dṛśau karāhatakṣitikṛtabhairavāvaravaḥ / krudhā dadhattanumatilohinīmabhūtprasenajidgaja iva gairikāruṇaḥ // 17.13	rucirā [13: jBsjg] (? 3 eva pādāḥ yuktāḥ)
sakuṅkumairaviralamambubindubhirgaveṣaṇaḥ pariṇatadāḍimāruṇaiḥ / sa matsarasphuṭitavapurviniḥsṛtairbabhau ciraṃ nicita ivāsṛjāṃ lavaiḥ // 17.14	rucirā [13: jBsjg]
sasaṃbhramaṃ caraṇatalābhitāḍanasphuṭanmahīvivaravitīrṇavartmabhiḥ / raveḥ karairanucitatāpitoragaṃ prakāśatāṃ śiniranayadrasātalam // 17.15	rucirā [13: jBsjg]
pratikṣaṇaṃ vidhuvati śāraṇe śiraḥ śikhidyutaḥ kanakakirīṭaraśmayaḥ / aśaṅkitaṃ yudhamadhunā viśantvamī kṣamāpatīniti nirarājayanniva // 17.16	rucirā [13: jBsjg]
dadhau calatpṛthurasanaṃ vivakṣayā vidāritaṃ vitatabṛhadbhujālataḥ / vidūrathaḥ pratibhayamāsyakandaraṃ calatphaṇādharamiva koṭaraṃ taruḥ // 17.17	rucirā [13: jBsjg]
samākule sadasi tathāpi vikriyāṃ mano 'gamanna murabhidaḥ paroditaiḥ / ghanāmbubhirbahulitanimnagājalairjalaṃ na hi vrajati vikāramambudheḥ // 17.18	rucirā [13: jBsjg]
parānamī yadapavadanta ātmanaḥ stuvanti ca sthitirasatāmasāviti / nināya no vikṛtimavismitaḥ smitaṃ mukhaṃ śaracchaśadharamugdhamuddhavaḥ // 17.19	rucirā [13: jBsjg]
nirākṛte yadubhiriti prakopibhiḥ spaśe śanairgatavati tatra vidviṣām / muradviṣaḥ svanitabhayānakānakaṃ balaṃ kṣaṇādatha samanahyatājaye // 17.20	rucirā [13: jBsjg]
muhuḥ pratiskhalitaparāyudhā yudhi sthavīyasīracalanitambanirbharāḥ / adaṃśayannarahitaśauryadaṃśanāstanūrayaṃ naya iti vṛṣṇibhūbhṛtaḥ // 17.21	rucirā [13: jBsjg]
durudvahāḥ kṣaṇamaparaistadantare raṇaśravādupacayamāśu bibhrati / mahībhujāṃ mahimabhṛtāṃ na saṃmamurmudo 'ntarāvapuṣi bahiśca kañcukāḥ // 17.22	rucirā [13: jBsjg]
saṃkalpaṃ dviradagaṇaṃ varūthinasturaṅgiṇo jayanayujaśca vājinaḥ / tvarāyujaḥ svayamapi kurvato nṛpāḥ punaḥ punastadadhikṛtānatatvaran // 17.23	rucirā [13: jBsjg] (? 3 eva pādāḥ yuktāḥ)
yudhe paraiḥ saha dṛḍhabaddhakakṣayā kalakvaṇanmadhupakulopagītayā / adīyata dvipaghaṭayā savāribhiḥ karodaraiḥ svayamatha dānamakṣayam // 17.24	rucirā [13: jBsjg]
sumekhalāḥ sitataradantacāravaḥ samullasattanuparidhānasaṃpadaḥ / raṇaiṣiṇāṃ pulakabhṛto 'dhikandharaṃ lalambire sadasilatāḥ priyā iva // 17.25	rucirā [13: jBsjg]
manoharaiḥ prakṛtimanoramākṛtirbhayapradaiḥ samitiṣu bhīmadarśanaḥ / sadaivataiḥ satatamathānapāyibhirnijāṅgavanmurajidasevyatāyudhaiḥ // 17.26	rucirā [13: jBsjg]
avāritaṃ gatamubhayeṣu bhūriśaḥ kṣamābhṛtāmatha kaṭakāntareṣvapi / muhuryudhi kṣatasuraśatruśoṇitaplutapradhiṃ rathamadhirohati sma saḥ // 17.27	rucirā [13: jBsjg]
upetyaca svanagurupakṣamārutaṃ divastviṣā kapiśitadūradiṅmukhaḥ / prakampitasthiratarayaṣṭi tatkṣaṇaṃ patatpatiḥ padamadhiketanaṃ dadhau // 17.28	rucirā [13: jBsjg]
gabhīratāvijitamṛdaṅganādayā svanaśriyā hataripuhaṃsaharṣayā / pramodayannatha mukharānkalāpinaḥ pratiṣṭhate navaghanavadrathaḥ sma saḥ // 17.29	rucirā [13: jBsjg]
nirantarasthagitadigantaraṃ tataḥ samuccaladbalamavalokayañjanaḥ / vikautukaḥ prakṛtamahāplave 'bhavadviśṛṅkhalaṃ pracalitasindhuvāriṇi // 17.30	rucirā [13: jBsjg]
babṛṃhire gajapatayo mahānakāḥ pradadhvanurjayaturagā jiheṣire / asaṃbhavadgirivaragahvarairabhūttadā ravairdalita iva sva āśrayaḥ // 17.31	rucirā [13: jBsjg]
anārataṃ rasati jayāya dundubhau madhudviṣaḥ phaladalaghupratisvanaiḥ / viniṣpatanmṛgapatibhirguhāmukhairgatāḥ parāṃ mudamahasannivādrayaḥ // 17.32	rucirā [13: jBsjg]
jaḍīkṛtaśravaṇapathe divaukasāṃ camūrave viśati surādrikandarāḥ / anarthakairajani vidagdhakāminīratāntarakvaṇitavilāsakauśalaiḥ // 17.33	rucirā [13: jBsjg]
arātibhiryudhi sahayudhvano hatāñjighṛkṣavaḥ śrutaraṇatūryaniḥsvanāḥ / akurvata prathamasamāgamocitaṃ cirojjhitaṃ suragaṇikāḥ prasādhanam // 17.34	rucirā [13: jBsjg]
pracoditāḥ paricitayantṛkarmabhirniṣādibhirviditayatāṅkuśakriyaiḥ / gajāḥ sakṛtkaratalalolanālikāhatā muhuḥ praṇaditaghaṇḍamāyayuḥ // 17.35	rucirā [13: jBsjg]
savikramakramaṇacalairitastataḥ prakīrṇakaiḥ kṣipata iva kṣite rajaḥ / vyaraṃsiṣurna khalu janasya dṛṣṭayasturaṅgamādabhinavabhāṇḍabhāriṇaḥ // 17.36	rucirā [13: jBsjg]
calāṅgulīkisalayamuddhataiḥ karairanṛtyata sphuṭakṛtakarṇatālayā / madodakadravakaṭabhittisaṅgibhiḥ kalasvaraṃ madhupagaṇairagīyata // 17.37	rucirā [13: jBsjg]
asicyata praśamitapāṃśubhirmahī madāmbubhirdhṛtanavapūrṇakumbhayā / avādyata śravaṇasukhaṃ samunnamatpayodharadhvaniguru tūryamānanaiḥ // 17.38	rucirā [13: jBsjg]
udāsire pavanavidhūtavāsasastatastato gaganalihaśca ketavaḥ / yataḥ puraḥ pratiripu śārṅgiṇaḥ svayaṃ vyadhīyata dvipaghaṭayeti maṅgalam // 17.39	rucirā [13: jBsjg]
na śūnyatāmagamadasau niveśabhūḥ prabhūtatāṃ dadhati bale calatyapi / payasyabhidravati bhuvaṃ yugāvadhau saritpatirna hi samupaiti riktatām // 17.40	rucirā [13: jBsjg]
yiyāsitāmatha madhubhidvivasvatā jano jaranmahiṣaviṣāṇadhūsarām / puraḥ patatparabalareṇumālinīmalakṣayaddiśamabhidhūmitāmiva // 17.41	rucirā [13: jBsjg]
manasvināmuditagurupratiśrutiḥ śrutastathā na nijamṛdaṅganiḥsvanaḥ / yathā puraḥsamarasamudyatadviṣadvalānakadhvanirudakarṣayanmanaḥ // 17.42	rucirā [13: jBsjg]
yathā yathā paṭaharavaḥ samīpatāmupāgamatsa harivarāgrataḥ saraḥ / tathā tathā hṛṣitavapurmudākulā dviṣāṃ camūrajani janīva cetasā // 17.43	rucirā [13: jBsjg]
prasāriṇi sapadi nabhastale tataḥ samīraṇabhramitaparāgarūṣitā / vyabhāvyata pralayajakālikākṛtirvidūrataḥ pratibalaketanāvaliḥ // 17.44	rucirā [13: jBsjg] (? 3 eva pādāḥ yuktāḥ)
kṣaṇena ca pratimukhatigmadīdhitipratiprabhāsphuradasiduḥkhadarśanā / bhayaṅkarā bhṛśamapi darśanīyatāṃ yayāvasāvasuracamūśca bhūbhṛtām // 17.45	rucirā [13: jBsjg]
payomucāmabhipatatāṃ divi drutaṃ viparyayaḥ parita ivātapasya saḥ / samakramaḥ samaviṣameṣvatha kṣaṇātkṣamātalaṃ balajalarāśirānaśe // 17.46	rucirā [13: jBsjg]
mamau puraḥ kṣaṇamiva paśyato mahattanūdarasthitabhuvanatrayasya tat / viśālatāṃ dadhati nitāntamāyate balaṃ dviṣāṃ madhumathanasya cakṣuṣi // 17.47	rucirā [13: jBsjg]
bhṛśasvidaḥ pulakavikāsimūrtayo rasādhike manasi niviṣṭasāhasāḥ / mukhe yudhaḥ sapadi raterivābhavansasambhramāḥ kṣitipacamūvadhūgaṇāḥ // 17.48	rucirā [13: jBsjg]
dhvajāṃśukairdhruvamanukūlamārutaprasāritaiḥ prasabhakṛtopahūtayaḥ / yadūnabhi drutataramudyatāyudhāḥ krudhā paraṃ rayamarayaḥ prapedire // 17.49	rucirā [13: jBsjg]
harerapi prati parakīyavāhinīradhisyadaṃ pravavṛtire camūcarāḥ / vilambituṃ na khalu sahā manasvino vidhitsataḥ kalahamavekṣya vidviṣaḥ // 17.50	rucirā [13: jBsjg]
upāhitairvapuṣi nivātavarmabhiḥ sphuranmaṇiprasṛtamarīcisūcibhiḥ / nirantaraṃ narapatayo raṇājire rarājire śaranikarācitā iva // 17.51	rucirā [13: jBsjg]
athoccakairjaraṭhakapotakandharātanūruhaprakaravipāṇḍuradyuti / valaiścalaccaraṇavidhūtamuccaraddhanāvalīrudacarata kṣamārajaḥ // 17.52	rucirā [13: jBsjg]
viṣaṅgibhirbhṛśamitaretaraṃ kvacitturaṅgamairupari niruddhanirgamāḥ / calācalairanupadamāhatāḥ khurairvibabhramuściramadha eva dhūlayaḥ // 17.53	rucirā [13: jBsjg]
garīyasaḥ pracuramukhasya rāgiṇo rajo 'bhavadvyavahitasatvamutkaṭam / sisṛkṣataḥ sarasijajanmano jagadbalasya tu kṣayamapanetumicchataḥ // 17.54	rucirā [13: jBsjg]
purā śarakṣatijanitāni saṃyuge nayanti naḥ prasabhamasṛñji paṅkatām / iti dhruvaṃ vyalagiṣurāttabhītayaḥ khamuccakairanalasakhasya ketavaḥ // 17.55	rucirā [13: jBsjg]
kvacillasadghananikurambakarburaḥ kvaciddhiraṇmayakaṇapuñjapiñjaraḥ / kvaciccharacchaśadharakhaṇḍapāṇḍuraḥ khurakṣatakṣititalareṇurudyayau // 17.56	rucirā [13: jBsjg]
mahīyasā mahati digantadantināmanīkaje rajasi mukhānuṣaṅgiṇi / visāritāmajihata kokilāvalīmalīmasā jaladamadāmburājayaḥ // 17.57	rucirā [13: jBsjg]
śiroruhairalikulakomalairamī mudhā mṛdhe mṛṣata yuvāna eva mā / baloddhataṃ dhavalitamūrdhajāniti dhruvaṃ janāñjarata ivākarodrajaḥ // 17.58	rucirā [13: jBsjg]
susaṃhatairdadhadapi dhāma nīyate tiraskṛtiṃ bahubhirasaṃśayaṃ paraiḥ / yataḥ kṣiteravayavasaṃpado 'ṇavastviṣāṃ nidherapi vapurāvarīṣata // 17.59	rucirā [13: jBsjg]
drutadravadrathacaraṇakṣatakṣamātalollasadbahularajo 'vaguṇṭhitam / yugakṣayakṣaṇaniravagrahe jagatpayonidherjala iva magnamābabhau // 17.60	rucirā [13: jBsjg]
samullasaddinakaravaktrakāntayo rajasvalāḥ parimalitāmbaraśriyaḥ / digaṅganāḥ kṣaṇamavilokanakṣamāḥ śarīriṇāṃ pariharaṇīyatāṃ yayuḥ // 17.61	rucirā [13: jBsjg]
nirīkṣituṃ viyati sametyakautukātparākramaṃ samaramukhe mahībhṛtām / rajastatāvanimiṣalocanotpalavyathākṛti tridaśagaṇaiḥ palāyyata // 17.62	rucirā [13: jBsjg]
viṣaṅgiṇi pratipadamāpibatyapo hatāciradyutini samīralakṣmaṇi / śanaiḥśanairupacitapaṅkabhārikāḥ payomucaḥ prayayurapetavṛṣṭayaḥ // 17.63	rucirā [13: jBsjg]
nabhonadīvyatikaradhautamūrtibhirviyadgatairanadhigatāni lebhire / calaccamūturagakhurāhatotpatanmahīrajaḥsnapanasukhāni diggajaiḥ // 17.64	rucirā [13: jBsjg]
gajavrajākramaṇabharāvanamrayā rasātalaṃ yadakhilamānaśe bhuvā / nabhastalaṃ bhahulatareṇa reṇunā tato 'gamattrijagadivaikatāṃ sphuṭam // 17.65	rucirā [13: jBsjg]
samasthalīkṛtavivareṇa pūritā mahībhṛtāṃ balarajasā mahāguhāḥ / rahastrapāvidhuravaghūratārthināṃ nabhaḥsadāmupakaraṇīyatāṃ yayuḥ // 17.66	rucirā [13: jBsjg]
gate mukhacchadapaṭasādṛśīṃ dṛśaḥ pathasthiro dadhati ghane rajasyapi / madānilairadhimadhucūtagandhibhirdvipā dvipānabhiyayureva raṃhasā // 17.67	rucirā [13: jBsjg]
madāmbhasā parigalitena saptadhā gajāñjanaḥ śamitarajaścayānadhaḥ / uparyavasthitaghanapāṃśumaṇḍalānalokayattatapaṭamaṇḍapāniva // 17.68	rucirā [13: jBsjg]
anyūnonnatayo 'timātrapṛthavaḥ pṛthvīdharaśrībhṛtaḥ stanvantaḥ kanakāvalībhirupamāṃ saudāmanīdāmabhiḥ / varṣantaḥ śamamānayannupalasacchṛṅgāralekhāyudhāḥ kāle kāliyakāyakālavapuṣaḥ pāṃsūngajāmbhomucaḥ // 17.69	śārdūlavikrīḍitā [19: msjsttg]
sañjagmāte tāvapāyanapekṣau senāmbhodhī dhīranādau rayeṇa / pakṣacchedātpūrvamekatra deśe vāñchantau vā vindhyasahyau niletum // 18.1	upajāti triṣṭubh: śālinī [11: mttgg], ajñātam [11: mtBgg]
pattiḥ pattiṃ vāhameyāya vājī nāgaṃ nāgaḥ syandanastho rathastham / itthaṃ senā vallabhasyeva rāgādaṅgenāṅgaṃ pratyanīkasya bheje // 18.2	śālinī [11: mttgg]
rathyāghoṣairbṛṃhaṇairvāraṇānāmaikyaṃ gacchanvājināṃ hreṣayā ca / vyomavyāpī santataṃ dundubhīnāmavyakto 'bhūdīśiteva praṇādaḥ // 18.3	śālinī [11: mttgg]
roṣāveśādgacchatāṃ pratyamitraṃ dūrotkṣiptasthūlabāhudhvajānām / dīrghāstiryagvaijayantīsadṛśyaḥ pādātānāṃ bhrejire khaḍgalekhāḥ // 18.4	śālinī [11: mttgg]
vardhrābaddhā dhauritena prayātāmaśvīyānāmuccakairuccalantaḥ / raukmā rejuḥ sthāsakā mūrtibhājo darpasyeva vyāptadehasyaśeṣāḥ // 18.5	śālinī [11: mttgg]
sāndratvakkāstalpalāśliṣṭakakṣā āṅgīṃ śobhāmāpnuvantaścaturthīm / kalpasyānte mārutenopanunnāśceluścaṇḍaṃ gaṇḍaśailā ivebhāḥ // 18.6	śālinī [11: mttgg]
saṃkrīḍantī tejitāśvasya rāgādudyamyārāmagrakāyotthitasya / raṃhobhājāmakṣadhūḥ syandanānāṃ hāhākāraṃ prājituḥ pratyanandat // 18.7	śālinī [11: mttgg]
kurvāṇānāṃ sāmparāyāntarāyaṃ bhūreṇūnāṃ mṛtyunā mārjanāya / sammārjanyo nūnamuddhūyamānā bhānti smoccaiḥ ketanānāṃ patākā // 18.8	śālinī [11: mttgg]
udyannādaṃ dhanvibhirniṣṭhurāṇi sthūlānyuccairmaṇḍalatvaṃ dadhanti / āsphālyante kārmukāṇi sma kāmaṃ hastyārohaiḥ kuñjarāṇāṃ śirāṃsi // 18.9	śālinī [11: mttgg]
ghaṇḍānādo nisvano ḍiṇḍimānāṃ graiveyāṇāmāravo bṛṃhitāni / āmetīva pratyavocan gajānāmutsāhārthaṃ vācamādhoraṇasya // 18.10	śālinī [11: mttgg]
yātaiścāturvidhyamastrādibhedādavyāsaṅgaiḥ sauṣṭhavāllāghavācca / śikṣāśaktiṃ prāharandarśayanto muktāmuktairāyudhairāyudhīyāḥ // 18.11	śālinī [11: mttgg]
roṣāveśādābhimukhyena kaucitpāṇigrāhaṃ raṃhasaivopayātau / hitvā hetīrmallavanmuṣṭighātaṃ ghnantau bāhūbāhavi vyāsṛjetām // 18.12	śālinī [11: mttgg]
śuddhāḥ saṅgaṃ na kaucitprāptavanto dūrānmuktā śīghratāṃ darśayantaḥ / antaḥsenaṃ vidviṣāmāviśanto yuktaṃ cakruḥ sāyakā vājitāyāḥ // 18.13	upajāti triṣṭubh: ajñātam [11: mrtgg], śālinī [11: mttgg]
ākramyājeragrimaskandhamuccairāsthāyātho vītaśaṅkaṃ śiraśca / helālolā vartma gatvātimartyaṃ dyāmārohanmānabhājaḥ sukhena // 18.14	śālinī [11: mttgg]
rodorandhraṃ vyaśnuvānāni lolairaṅgasyāntarmāditaiḥ sthāvarāṇi / kecitgurvīmetya saṃyanniṣadyāṃ krīṇanti sma prāṇamūlyairyaśāṃsi // 18.15	śālinī [11: mttgg]
vīryotsāhaślāghi kṛtvāvadānaṃ saṅgrāmāgre mānināṃ lajjitānām / ajñātānāṃ śatrubhiryuktamuccaiḥ śrīmannāma śrāvayanti sma nagnāḥ // 18.16	śālinī [11: mttgg]
ādhāvantaḥ sammukhaṃ dhāritānāmanyairanye tīkṣṇakaukṣeyakāṇām / vakṣaḥpīṭhairātsarorātmanaiva krodhenāndhāḥ praviśanpuṣkarāṇi // 18.17	upajāti triṣṭubh: vātormī [11: mBtgg], śālinī [11: mttgg]
miśrībhūte tatra sainyadvaye 'pi prāyeṇāyaṃ vyaktamāsīdviśeṣaḥ / ātmīyāste ye parāñcaḥ purastādabhyāvartī saṃmukho yaḥ paro 'sau // 18.18	śālinī [11: mttgg]
sadvaṃśatvādaṅgasaṃsaṅginītvaṃ nītvā kāmaṃ gauraveṇābababddhā / nītā hastaṃ vañcayitvā pareṇa drohaṃ cakre kasyacitsvā kṛpāṇī // 18.19	śālinī [11: mttgg]
nīte bhedaṃ dhautadhārābhighātādambhodābhe śātraveṇāparasya / sāsṛgrājistīkṣṇamārgasya mārgo vidyuddīptaḥ kaṅkaṭe lakṣyate sma // 18.20	śālinī [11: mttgg]
āmūlāntātsāyakenāyatena syūte bāhau maṇḍukaśliṣṭamuṣṭeḥ / prapyāsahyāṃ vedanāmastadhairyādapyabhraśyaccarma nānyasya pāṇeḥ // 18.21	śālinī [11: mttgg]
bhitvā ghoṇāmāyasenādhivakṣaḥ sthūrīpṛṣṭho gārdhrapakṣeṇa viddhaḥ / śikṣāhetorgāḍharajjveva baddho hartuṃ vaktraṃ nāśakaddurmukho 'pi // 18.22	śālinī [11: mttgg]
kuntenoccaiḥ sādinā hantumiṣṭānnājāneyo dantinastrasyati sma / karmodāraṃ kīrtaye kartukāmānkiṃvā jātyāḥ svāminohrepayanti // 18.23	śālinī [11: mttgg]
jetuṃ jaitrāḥ śekire nārisainyaiḥ paśyanto 'dho lokamasteṣujālāḥ / nāgārūḍhāḥ pārvatāni śrayanto durgāṇīva trāsahīnāstrasāni // 18.24	śālinī [11: mttgg]
viṣvadrīcīrvikṣapansainyavīcīrājāvantaḥ kvāpi dūraṃ prayātam / babhrāmaikobandhumiṣṭaṃ didṛkṣuḥ sindhau vādyo maṇḍalaṃ gorvarāhaḥ // 18.25	śālinī [11: mttgg]
yāvaccakre nāñjanaṃ bodhanāya vyutthānajño hasticārī madasya / senāsvānāddantināmātmanaiva sthūlāstāvatprāvahandānakulyāḥ // 18.26	śālinī [11: mttgg]
krudhyan gandhādanyanāgāya dūrādāroḍhāraṃ dhūtamūrdhāvamatya / ghorārāvadhvanitāśeṣadikke viṣke nāgaḥ paryāṇaṃsītsva eva // 18.27	upajāti triṣṭubh: vātormī [11: mBtgg], ajñātam [11: mmtgl], śālinī [11: mttgg]
pratyāsanne dantini prātipakṣe yantrā nāgaḥ prāstavaktracchado 'pi / krodhākrāntaḥ krūranirdāritākṣaḥ prekṣāṃcakre naiva kiñcinmadāndhaḥ // 18.28	śālinī [11: mttgg]
tūrṇaṃ yāvannāpaninye niṣādī vāsaścakṣurvāraṇaṃ vāraṇasya / tāvatpūgairanyanāgādhirūḍhaḥ kādambānāmekapātairasīvyat // 18.29	śālinī [11: mttgg]
āsthaddṛṣṭerācchadaṃ ca pramatto yantā yātuḥ pratyarībhaṃ dvipasya / bhagnasyoccairbarhabhāreṇa śaṅkoravavrāte vīkṣaṇe ca kṣaṇena // 18.30	upajāti triṣṭubh: śālinī [11: mttgg], ajñātam [11: yttgl]
yatnādrakṣansusthitatvādanāśaṃ niścatyanyaścetasā bhāvitena / antyāvasthākālayogyopayogaṃ dadhre 'bhīṣṭaṃ rāgamāpaddhanaṃ vā // 18.31	śālinī [11: mttgg]
anyonyeṣāṃ puṣkarairāmṛśanto dānodbhedānuccakaibhugnavālāḥ / unmūrdhānaḥ sannipatyaparāntaiḥ prāyudhyanta spaṣṭadantadhvanībhāḥ // 18.32	upajāti triṣṭubh: śālinī [11: mttgg], ajñātam [11: mtBgg]
drādhīyāṃsa saṃhatāḥ sthemabhājaścārūdagrāstīkṣṇatāmatyajantaḥ / dantā dantairāhatāḥ sāmajānāṃ bhaṅgaṃ jagmurna svayaṃ sāmajātāḥ // 18.33	upajāti triṣṭubh: śālinī [11: mttgg], ajñātam [11: mjtgl]
mātaṅgānāṃ dantasaṃghaṭṭajanmā hemacchedachchāyācañcacchikhāgraḥ / lagno 'pyagniścāmareṣu prakāmaṃ māñjiṣṭheṣu vyajyate na sma sainyaiḥ // 18.34	upajāti triṣṭubh: ajñātam [11: mmtgg], śālinī [11: mttgg]
oṣāmāse matsarotpātavātāśliṣyaddantakṣmāruhāṃ gharṣaṇotthaiḥ / yogāntairvā vahnibhirvāraṇānāmuccairmūrdhavyomni nakṣatramālā // 18.35	śālinī [11: mttgg]
sāndrāṇbhodaśyāmale sāmajānāṃ vṛnde nītāḥ śoṇitaiḥ śoṇimānam / dantāḥ śobhāmāpurambhonidhīnāṃ kandodbhedā vaidrumā vāriṇīva // 18.36	śālinī [11: mttgg]
ākampāgraiḥ ketubhiḥ sannipātaṃ tārodīrṇagraivanādaṃ vrajantaḥ / magnānaṅge gāḍhamanyadvipānāṃ dantānduḥkhāduttkhananti sma nāgāḥ // 18.37	śālinī [11: mttgg]
utkṣapyoccaiḥ prasphurantaṃ radābhyāmīṣādantaḥ kuñjaraṃ śātravīyam / śṛṅgaprotaprāvṛṣeṇyāmbudasya spaṣṭaṃ prāpatsāmyamurvīdharasya // 18.38	śālinī [11: mttgg]
bhagne 'pībhe sve parāvartya dehaṃ yoddhrā sārdhaṃ vrīḍayā muñcateṣūn / sākaṃ yantuḥ saṃmadenānubandhī dūno 'bhīkṣṇaṃ vāraṇaḥ pratyarodhi // 18.39	śālinī [11: mttgg]
vyāptaṃ lokairduḥkhalabhyāpasāraṃ saṃraṃbhitvādetya dhīro mahīyaḥ / senāmadhyaṃ gāhate vāraṇaḥ sma brahmaiva prāgādidevodarāntaḥ // 18.40	śālinī [11: mttgg]
bhṛṅgaśreṇīśyāmabhāsāṃ samūhairnārācānāṃ viddhanīrandhradehaḥ / nirbhīkatvādāhavenāhateccho hṛṣyanhastī hṛṣṭaromeva reje // 18.41	śālinī [11: mttgg]
ātāmrābhā roṣabhājaḥ kaṭāntādāśūtkhāte mārgaṇe dhūrgatena / niścyotantī nāgarājasya jajñe dānasyāho lohitasyeva dhārā // 18.42	śālinī [11: mttgg]
krāmandantau dantinaḥ sāhasikyādīṣādaṇḍau mṛtyuśayyātalasya / sainyairanyastatkṣaṇādāśaśaṅke svargasyoccairardhamārgādhirūḍhaḥ // 18.43	śālinī [11: mttgg]
kurvañjyotsnāvipruṣāṃ tulyarūpastārastārājālasārāmiva dyām / khaḍgāghātairdāritāddantikumbhādābhāti sma procchalanmauktikaughaḥ // 18.44	śālinī [11: mttgg]
dūrotkṣiptakṣipracakreṇa kṛttaṃ matto hastaṃ hastirājaḥ svameva / bhīmaṃ bhūmau lolamānaṃ saroṣaḥ pādenāsṛkpaṅkapeṣaṃ pipeṣa // 18.45	śālinī [11: mttgg]
āpaskārāllūnagātrasya bhūmiṃ niḥsādhāraṃ gacchatopāṅmukhasya / labdhāyāmaṃ dantayoryugmameva svaṃ nāgasya prāpaduttambhanatvam // 18.46	śālinī [11: mttgg]
labdhasparśaṃ bhūvyadhādavyathena sthitvā kiṃciddantayorantarāle / ūrdhvārdhāsicchinnadantapraveṣṭaṃ jitvottasthe nāgamanyena sadyaḥ // 18.47	śālinī [11: mttgg]
hastenāgre vītabhītiṃ gṛhītvā kañcidvyālaḥ kṣiptavānūrdhvamuccaiḥ / āsīnānāṃ vyomni tasyaiva hetoḥ svargastrīṇāmarpayāmāsa nūnam // 18.48	śālinī [11: mttgg]
kaṃciddūrādāyatena draḍhīyaḥprāsaprotasrotasāntaḥkṣatena / hastāgreṇa prāptamapyagrato 'bhūdānaiśvaryaṃ vāraṇasya grahītum // 18.49	śālinī [11: mttgg]
tanvāḥ puṃso nanda gopātmajāyāḥ kaṃseneva sphoṭitāyāḥ gajena / divyā mūrtirvyomagairutpatantī vīkṣāmāse vismitaiścaṇḍikeva // 18.50	śālinī [11: mttgg]
ākramyaikāmagrapādena jaṅghāmanyāmuccairādadānaḥ kareṇa / saṃsthitasvānaṃ dāruvaddāruṇātmā kañcinmadhyātpāṭayāmāsa dantī // 18.51	śālinī [11: mttgg] (? 3 eva pādāḥ yuktāḥ)
śocitvāgre bhṛtyayormṛtyubhājoraryaḥ premṇā no tathā vallabhasya / pūrvaṃ kṛtvā netarasya prasādaṃ paścāttāpādāpa dāhaṃ yathāntaḥ // 18.52	śālinī [11: mttgg]
utplutyārādardhacandreṇa lūne vaktre 'nyasya krodhadaṣṭoṣṭhadante / sainyaiḥ kaṇṭhacchedalīne kabandhādbhūyo bibhye valgataḥ sāsipāṇeḥ // 18.53	śālinī [11: mttgg]
tūryārāvairāhitottālatālairgāyantībhiḥ kāhalaṃ kāhalābhiḥ / nṛtte cakṣuḥśūnyahastaprayogaṃ kāye kūjankamburuccairjahāsa // 18.54	śālinī [11: mttgg]
pratyāvṛttaṃ bhaṅgabhāji svasainye tulyaṃ muktairākiranti sma kaścit / ekaughena svarṇapuṅkhairdviṣantaḥ siddhāḥ mālyaiḥ sādhuvādairdvaye 'pi // 18.55	śālinī [11: mttgg]
bāṇākṣiptārohaśūnyāsanānāṃ prakrāntānāmanyasainyaigrahītum / saṃrabdhānāṃ bhrāmyatāmājibhūmau vārī vāraiḥ sasmare vāraṇānām // 18.56	śālinī [11: mttgg]
paunaḥ punyādasragandhena matto mṛdgankopāllokamāyodhanorvyāṃ / pāde lagnamatra mālāmibhendraḥ pāśīkalpāmāyatāmācakarṣa // 18.57	upajāti triṣṭubh: ajñātam [11: mjtgg], śālinī [11: mttgg]
kaścinmūrcchāmetya gāḍhaprahāraḥ siktaḥ śītaiḥ śīkarairvāraṇasya / ucchvāsa prasthitā taṃ jighṛkṣurvyarthākūtā nākanārī mumūrccha // 18.58	śālinī [11: mttgg] (? 3 eva pādāḥ yuktāḥ)
lūnagrīvātsāyakenāparasya dyāmatyuccairānanādutpatiṣṇoḥ / trese mugdhaiḥ saiṃhikeyānukārādraudrākārādapsarovaktracandraiḥ // 18.59	śālinī [11: mttgg]
vṛttaṃ yuddhe śūramāśliṣya kācidrantuṃ tūrṇaṃ merukuñjaṃ jagāma / tyaktvā nāgnau dehameti sma yāvatpatnī sadyastadviyogāsamarthā // 18.60	śālinī [11: mttgg]
tyaktaprāṇaṃ saṃyuge hastinīsthā vīkṣya premṇā tatkṣaṇādudgatāsu / prāpyākhaṇḍaṃ devabhūyaṃ satītvādāśiśleṣa svaiva kañcitpurandhrī // 18.61	śālinī [11: mttgg]
svargevāsaṃ kārayantyā cirāya pratyagratvaṃ pratyahaṃ dhārayantyā / kaścidbheje divyanāryā parasmiṃlloke lokaṃ prīṇayantyeha kīrtyā // 18.62	śālinī [11: mttgg]
gatvā nūnaṃ vaibudhaṃ sadma ramyaṃ mūcchābhājāmājagāmāntarātmā / bhūyo dṛṣṭapratyayāḥ prāptasaṃjñāḥ sādhīyaste yadraṇāyādriyante // 18.63	śālinī [11: mttgg]
kaścicchstrāpātamūḍho 'pavoḍhurlabdhvā bhūyaścetanāmāhavāya / vyāvartiṣṭa krośataḥ sakhyuruccaistyaktaścātmā kā ca lokānuvṛttiḥ // 18.64	śālinī [11: mttgg] (? 3 eva pādāḥ yuktāḥ)
bhinnoraskauśatruṇākṛṣya dūrādāsannatvātkaucidekeṣeṇaiva / anyo 'nyāvaṣṭambhasāmarthyayogārdhvāveva svargatāvapyabhūtām // 18.65	ajñātasamavṛtta [10: mttg] (? 2 eva pādāḥ yuktāḥ)
bhinnānastrairmohabhājo 'bhijātānhantuṃ lolaṃ vārayantaḥ svavargam / jīvagrāhaṃ grāhayāmāsuranye yogyenārthāḥ kasya na syājjanena // 18.66	śālinī [11: mttgg]
bhagnairdaṇḍairātapatrāṇi bhūmau paryastāni prauḍhacandradyutīni / āhārāya pretarājasya raupyasthālānīva sthāpitāni sma bhānti // 18.67	śālinī [11: mttgg]
rejurbhraṣṭā vakṣasaḥ kuṅkumāṅkā muktāhārāḥ pārthivānāṃ vyasūnām / hāsāllakṣyāḥ pūrṇakāmasya manye mṛtyordantāḥ pītaraktāsavasya // 18.68	śālinī [11: mttgg]
nimneṣvodhībhūtamastrakṣatānāmasraṃ bhūmau yaccakāsāñcakāra / rāgārthaṃ tatkiṃ nu kausumbhamambhaḥ saṃvyānānāmantakāntaḥ purasya // 18.69	śālinī [11: mttgg]
rāmeṇa triḥsaptakṛtvo hradānāṃ citraṃ cakre pañcakaṃ kṣatriyāstraiḥ / raktāmbhobhiḥstatkṣaṇādeva tasminsaṃkhye 'saṃkhyāḥ pravahandvīpavatyaḥ // 18.70	upajāti triṣṭubh: vātormī [11: mBtgg], śālinī [11: mttgg]
saṃdānāntādastribhiḥ śikṣitāstrairaviśyādhaḥ śātaśastrāvalūnāḥ / kūrmaupamyaṃ vktamantarnadīnāmaibhāḥ prāpannaṅghrayo 'sṛṅmayīnām // 18.71	śālinī [11: mttgg] (? 2 eva pādāḥ yuktāḥ)
padmākārairyodhavaktrairibhānāṃ karṇabhraṣṭaiścāmaraireva haṃsaiḥ / sopaskārāḥ prāvahannasratoyāḥ srotasvinyo vīciṣuccaistaradbhiḥ // 18.72	śālinī [11: mttgg]
utkrāntānāmāmiṣāyopariṣṭādadhyākāśaṃ babhrumuḥ patravāhāḥ / mūrtāḥ prāṇāḥ nūnamadyāpyavekṣāmāsuḥ kāyaṃ tyajitāḥ dāruṇāstraiḥ // 18.73	upajāti triṣṭubh: vātormī [11: mBtgg], śālinī [11: mttgg]
ātanvadbhirdikṣu patrāgranādaṃ prāptaidūrādāśu tīkṣṇairmukhāgraiḥ / ādau raktaṃ sainikānāmajīvairjīvaiḥ paścātpatripūgairapāyi // 18.74	śālinī [11: mttgg]
ojobhājāṃ yadraṇe saṃsthitānāmādattīvraṃ sārdhamaṅgena nūnam / jvālāvyājādudvamantī tadantastejastāraṃ dīptajihvā vavāśe // 18.75	śālinī [11: mttgg]
nairantaryacchinnadehāntarālaṃ durbhakṣasya jvālinā vāśitena / yoddhurbāṇaprotamādīpya māṃsaṃ pākāpūrvasvādamāde śivābhiḥ // 18.76	śālinī [11: mttgg]
glānicchedi kṣutprabodhāya pītvā raktāriṣṭaṃ śoṣitājīrṇaśeṣam / svāduṃkāraṃ kālakhaṇḍopadaṃśaṃ kroṣṭā ḍimbaṃ vyaṣvaṇadvyasvanañca // 18.77	śālinī [11: mttgg]
kravyātpūgaiḥ puṣkarāṇyanakānāṃ pratyāśābhirmedaso dāritāni / ābhīlāni prāṇinaḥ pratyavasyankālo nūnaṃ vyadadāvānanāni // 18.78	upajāti triṣṭubh: vātormī [11: mBtgg], śālinī [11: mttgg], ajñātam [11: mtBgg]
kīrṇā reje sājibhūmiḥ samantādaprāṇadbhiḥ prāṇabhājāṃ pratīkaiḥ / bahvārambhairardhasaṃyojitairvā rūpaiḥ sraṣṭuḥ sṛṣṭikarmāntaśālā // 18.79	śālinī [11: mttgg]
āyantīnāmaviratarayaṃrājakānīkinīnām itthaṃ sainyaiḥ samamalughubhiḥ śrīpaterūrmimadbhiḥ / āsīdoghairmuhuriva mahadvāridherāpagānāṃ dolāyuddhaṃ kṛtagurutaradhvānamauddhatyabhājām // 18.80	mandākrāntā [17: mBnttgg]
athottasthe raṇāṭavyāmasuhṛdveṇudāriṇā / nṛpāṅghripaughasaṃgharṣādagnivadveṇudāriṇā // 19.1	anuṣṭubh (1,2: pathyā, 3,4: pathyā)
āpatantamamundūrādūrīkṛtaparākramaḥ / balo 'valokayāmāsa mātaṅgamiva kesarī // 19.2	anuṣṭubh (1,2: pathyā, 3,4: pathyā)
jajaujojājijijjājī taṃ tato 'titatātitut / bhābho 'bhībhābhibhūbhārārārirarirīraraḥ // 19.3	anuṣṭubh (1,2: pathyā, 3,4: asamīcīna)
bhavanbhavāya lokānāmākampitamahītalaḥ / nirghāta iva nirghoṣabhīmastasyāpatadrathaḥ // 19.4	anuṣṭubh (1,2: pathyā, 3,4: pathyā)
rāme ripuḥ śarānājimaheṣvāsa vicakṣaṇe / kopādathainaṃ śitamā maheṣvā sa vicakṣaṇe // 19.5	anuṣṭubh (1,2: pathyā, 3,4: bha-vipulā)
diśamarkamivāvācīm mūrcchāgatamapāharat / mandapratāpaṃ taṃ sūtaḥ śīghramājivihāyasaḥ // 19.6	anuṣṭubh (1,2: pathyā, 3,4: ma-vipulā)
kṛtvā śineḥ śālvacamūṃ saprabhāvā camūrjitām / sasarja vaktraiḥ phullābjasaprabhā vācamūrjitām // 19.7	anuṣṭubh (1,2: bha-vipulā, 3,4: ma-vipulā)
ulmukena drumaṃ prāpya saṃkucatpatrasaṃpadam / tejaḥ prakiratā dikṣu sapratāpamadīpyata // 19.8	anuṣṭubh (1,2: pathyā, 3,4: pathyā)
pṛthoradhyakṣipadhṛdrukmī yayā cāpamudāyudhaḥ / tayaiva vācāpagamaṃ yayācāpamudāyudhaḥ // 19.9	anuṣṭubh (1,2: asamīcīna, 3,4: bha-vipulā)
samaṃ samantato rājñāmāpatantīranīkinīḥ / kārṣṇiḥ pratyagrahīdekaḥ sārasvāniva nimnagāḥ // 19.10	anuṣṭubh (1,2: pathyā, 3,4: pathyā)
dadhānairghanasādṛśyaṃ lasadāyasadaṃśanaiḥ / tatra kāñcanasacchāyā sasṛje taiḥ śarāśaniḥ // 19.11	anuṣṭubh (1,2: pathyā, 3,4: pathyā)
nakhāṃśumañjarīkīrṇamasautarurivoccakaiḥ / babhau vibhramaddhanuḥśākhāmadhirūḍhaśilīmukhām // 19.12	anuṣṭubh (1,2: pathyā, 3,4: asamīcīna)
prapya bhīmamasau janyaṃ saujanyaṃ dadhadānate / vidhyanmumoca na ripūnaripūgāntakaḥ śaraiḥ // 19.13	anuṣṭubh (1,2: pathyā, 3,4: na-vipulā)
kṛtasya sarvakṣitipairvijayāśaṃsayā puraḥ / anekasya cakārāsau bāṇairbāṇasya khaṇḍanam // 19.14	anuṣṭubh (1,2: bha-vipulā, 3,4: pathyā)
yābabhāra kṛtānekamāyā senā sasāratām / dhanuḥ sa karṣanrahitamāyāsenāsasāra tām // 19.15	anuṣṭubh (1,2: pathyā, 3,4: bha-vipulā)
ojo mahaujāḥ kṛtvādhastatkṣaṇāduttamaujasaḥ / kurvannājāvamukhyatvamanamannāma mukhyatām // 19.16	anuṣṭubh (1,2: ma-vipulā, 3,4: pathyā)
dūrādeva camūrbhallaiḥ kumāro hanti sa sma yāḥ / na punaḥ sāṃyugīṃ tāḥ sma kumāro hanti sasmayāḥ // 19.17	anuṣṭubh (1,2: pathyā, 3,4: pathyā)
nipīḍya tarasā tena muktāḥ kāmamanāsthayā / upāyayurvilakṣatvaṃ vidviṣo na śilīmukhāḥ // 19.18	anuṣṭubh (1,2: pathyā, 3,4: pathyā)
tasyāvadānaiḥ samare sahasā romaharṣibhiḥ / surairaśaṃsi vyomasthaiḥ saha sāro maharṣibhiḥ // 19.19	anuṣṭubh (1,2: bha-vipulā, 3,4: ma-vipulā)
sugandhayaddiśaḥ śubhramamlāni kusumaṃ divaḥ / bhūri tatrāpatattasmādutpapāta divaṃ yaśaḥ // 19.20	anuṣṭubh (1,2: pathyā, 3,4: pathyā)
soḍhuṃ tasya dviṣo nālamavayodharavā raṇam / ūrṇunāva yaśaśca dyāmapayodharavāraṇam // 19.21	anuṣṭubh (1,2: pathyā, 3,4: pathyā)
keśapracuralokasya paryaskāri vikāsinā / śekhareṇeva yuddhasya śiraḥ kusumalakṣmaṇā // 19.22	anuṣṭubh (1,2: pathyā, 3,4: pathyā)
sādaraṃ yuddhamānāpi tenānyanarasādaram / sā daraṃ pṛtanā ninye hīyamānā rasādaram // 19.23	anuṣṭubh (1,2: pathyā, 3,4: pathyā)
ityāliṅgatāmālokya jayalakṣmyā jhaṣadhvajam / kruddhayeva krudhā sadyaḥ prapede cedibhūpatiḥ // 19.24	anuṣṭubh (1,2: asamīcīna, 3,4: pathyā)
ahitānabhi vāhinyā sa mānī caturaṅgayā / cacāla vallgatkalabhasamānīcaturaṅgayā // 19.25	anuṣṭubh (1,2: pathyā, 3,4: bha-vipulā)
tatastatadhanurmaurvīvisphārasphāriniḥsvanaiḥ / tūryairyugakṣaye kṣubhyadakūpārānukāriṇī // 19.26	anuṣṭubh (1,2: pathyā, 3,4: pathyā)
sakāranānārakāsa kāyasādadasāyakā / rasāhavāvāhasāra nādavādadavādanā // 19.27	anuṣṭubh (1,2: ra-vipulā, 3,4: ra-vipulā)
lolāsikāliyakulā yamasyaiva svasā svayam / cikīrṣurullasallohavarmaśyāmā sahāyatām // 19.28	anuṣṭubh (1,2: na-vipulā, 3,4: pathyā)
sāsenāgamanārambhe rasenāsīdanāratā / tāranādajanāmatta dhīranāgamanāmayā // 19.29	anuṣṭubh (1,2: pathyā, 3,4: pathyā)
dhūtadhautāsayaḥ praṣṭhāḥ pratiṣṭhantakṣamābhṛtām / śauryanurāganikaṣaḥ sā hi velānujīvinām // 19.30	anuṣṭubh (1,2: pathyā, 3,4: asamīcīna)
divaminyudhā gantuṃ komalāmalasampadam / dadhau dadhāno 'silatāṃ ko 'malāmalasampadam // 19.31	anuṣṭubh (1,2: asamīcīna, 3,4: bha-vipulā)
kṛtoruvegaṃ yugapadvyajigīṣanta sainikāḥ / vipakṣaṃ bāhuparighairjaṅghābhiritaretaram // 19.32	anuṣṭubh (1,2: bha-vipulā, 3,4: na-vipulā)
vāhanājani mānāse sārājāvanamā tataḥ / mattasāragarājebhe bhārīhāvajjanadhvani // 19.33	anuṣṭubh (1,2: pathyā, 3,4: pathyā)
nidhvanajjavahārībhā bheje rāgarasāttamaḥ / tatamānavajārāsā senā mānijanāhavā // 19.34	anuṣṭubh (1,2: pathyā, 3,4: pathyā)
abhagnavṛttāḥ prasabhādākṛṣṭā yauvanoddhataiḥ / cakranduruccakairmuṣṭigrāhyamadhyā dhanurlatāḥ // 19.35	anuṣṭubh (1,2: bha-vipulā, 3,4: pathyā)
kareṇuḥ pramthito 'neko reṇurghaṇṭāḥ sahasraśaḥ / kareṇuḥ śīkaro jajñe reṇustena śamaṃ yayau // 19.36	anuṣṭubh (1,2: pathyā, 3,4: pathyā)
dhṛtapratyagraśṛṅgārarasarāgarapi dvipaiḥ / saroṣasambhramairbarbhre raudra eva raṇe rasaḥ // 19.37	anuṣṭubh (1,2: pathyā, 3,4: pathyā)
na tasthau bhartṛtaḥ prāptamānasampratipattiṣu / raṇaikasargeṣu bhayaṃ mānasaṃ prati pattiṣu // 19.38	anuṣṭubh (1,2: pathyā, 3,4: bha-vipulā)
bāṇāhitapūrṇatūṇīrakoṭarairdhanviśākhibhiḥ / godhāśliṣṭabhujāśākhairabhūdbhīmā raṇāṭavī // 19.39	anuṣṭubh (1,2: asamīcīna, 3,4: pathyā)
nānājāvavajānānā sā janaughaghanaujasā / parāniha'hānirāpa tānviyātatayānvitā // 19.40	anuṣṭubh (1,2: pathyā, 3,4: asamīcīna)
viṣamaṃ sarvatobhadracakragomūtrikādibhiḥ / ślokairivamahākāvyaṃ vyūhaistadabhavadbalam // 19.41	anuṣṭubh (1,2: pathyā, 3,4: pathyā)
saṃhatyā sātvatāṃ caidyaṃ prati bhāsvarasenayā / vavale yoddhumutpannapratimā svarasena yā // 19.42	anuṣṭubh (1,2: pathyā, 3,4: pathyā)
vistīrṇamāyāmavatī lolalokanirantarā / narendramārgaṃ rathyeva papāta dviṣatāṃ balam // 19.43	anuṣṭubh (1,2: bha-vipulā, 3,4: ma-vipulā)
vāraṇāgagabhīrā sā sārābhīgagaṇāravā / kāritārivadhā senā nāsedhā vāritārikā // 19.44	anuṣṭubh (1,2: pathyā, 3,4: pathyā)
adhināgaṃ prajavino vikasatpicchacāravaḥ / peturbarhiṇadeśīyāḥ śaṅkavaḥ prāṇahāriṇaḥ // 19.45	anuṣṭubh (1,2: na-vipulā, 3,4: pathyā)
pravṛttevikasaddhvānaṃsādhanepyaviṣādibhiḥ / vavṛṣevikasaddānaṃyudhamāpyaviṣāṇibhiḥ // 19.46	anuṣṭubh (1,2: pathyā, 3,4: pathyā)
puraḥ prayuktairyuddhaṃ taccalitairlabdhaśuddhibhiḥ / ālāpairiva gāndharvamadīpyata padātibhiḥ // 19.47	anuṣṭubh (1,2: ma-vipulā, 3,4: pathyā)
kenacitsvāsinānyeṣāṃ maṇḍalāgrānavadyatā / prāpe kīrtiplutamahīmaṇḍalāgrānavadyata // 19.48	anuṣṭubh (1,2: pathyā, 3,4: na-vipulā)
vihantuṃ vidviṣastīkṣṇaḥ samameva susaṃhateḥ / parivārātpṛthakcakre khaḍgaścātmā ca kenacit // 19.49	anuṣṭubh (1,2: pathyā, 3,4: pathyā)
anyena vidadhe 'rīṇāmatimātrā vilāsinā / udgūrṇena camūstūrṇamatimātrāvilāsinā // 19.50	anuṣṭubh (1,2: pathyā, 3,4: pathyā)
sahasrapūraṇaḥ kaścillūnamūrdhāsinā dviṣaḥ / tathordhva eva kābandhīmabhajannartanakriyām // 19.51	anuṣṭubh (1,2: pathyā, 3,4: pathyā)
śastravraṇamayaśrīmadalaṅkaraṇabhūṣaṣitaḥ / dadṛśe 'nyo rāvaṇavadalaṅkaraṇabhūṣitaḥ // 19.52	na kiṃcid adhyavasitam
dviṣadviśasanacchedanirastoruyugo 'paraḥ / siktaścāstrairubhayathā babhūvāruṇavigrahaḥ // 19.53	anuṣṭubh (1,2: pathyā, 3,4: na-vipulā)
bhīmatāmaparo 'mbhodhisame 'dhita mahāhave / dākṣe kopaḥ śivasyeva samedhitamahā have // 19.54	anuṣṭubh (1,2: pathyā, 3,4: pathyā)
dantauścicchidire kopātpratipakṣaṃ gajā iva / paranistriṃśanirlūnakaravālāḥ padātayaḥ // 19.55	anuṣṭubh (1,2: pathyā, 3,4: pathyā)
raṇe rabhasanirbhinnadvipapāṭavikāsini / na tatra gatabhīḥ kaścidvipapāṭa vikāsini // 19.56	anuṣṭubh (1,2: pathyā, 3,4: pathyā)
yāvanna satkṛtairbhartuḥ snehasyānṛṇyamicchubhiḥ / amarṣāditaraistāvattatyaje yudhi jīvitam // 19.57	anuṣṭubh (1,2: pathyā, 3,4: pathyā)
ayaśobhidurāloke kopadhāmaraṇādṛte / ayaśobhidurā loke kopadhā maraṇādṛte // 19.58	anuṣṭubh (1,2: pathyā, 3,4: pathyā)
skhalantī nakvacittaikṣṇādabhyagraphalaśālinī / amoci śaktiḥ śaktikairlohajā na śarīrajā // 19.59	anuṣṭubh (1,2: pathyā, 3,4: asamīcīna)
apādi vyāpṛtanayāṃstathā yuyudhire nṛpāḥ / āpa divyā pṛtanayā vismayaṃ janatā yathā // 19.60	anuṣṭubh (1,2: na-vipulā, 3,4: na-vipulā)
svaguṇairāphalaprāpterākṛṣya gaṇikā iva / kāmukāniva nālīkāṃstriṇantāḥ sahasāmucan // 19.61	anuṣṭubh (1,2: pathyā, 3,4: pathyā)
vājinaḥ śatrusainyasya samārabdhanavājinaḥ / vājinaśca śarā madhyamaviśandrutavājinaḥ // 19.62	anuṣṭubh (1,2: pathyā, 3,4: pathyā)
puraskṛtya phalaṃ prāptaiḥ satpakṣāśrayayaśālibhiḥ / kṛtapuṅkhatayā lebhe lakṣamapyāśu mārgaṇaiḥ // 19.63	anuṣṭubh (1,2: asamīcīna, 3,4: pathyā)
raktaśrutiṃ japāsūnasamarāgāmiṣuvyadhāt / kaścitpuraḥ sapatneṣu samarāgamiṣuvyadhāt // 19.64	anuṣṭubh (1,2: pathyā, 3,4: pathyā)
rayeṇa raṇakāmyantau dūrādupagatavibhau / gatāsurantarā dantī varaṇḍaka ivābhavat // 19.65	anuṣṭubh (1,2: asamīcīna, 3,4: pathyā)
bhūribhirbhāribhirbhīrairbhūbhārairabhirebhire / bherīrebhibhirabhrābhairabhīrubhiribhairibhāḥ // 19.66	anuṣṭubh (1,2: pathyā, 3,4: pathyā)
niśitāsilatālūnaistathā hastairna hastinaḥ / yudhyamānā yathā dantairbhagnairāpurvihastatāṃ // 19.67	anuṣṭubh (1,2: pathyā, 3,4: pathyā)
nipīḍanādiva mitho dānatoyanāratam / vapuṣāmadayāpātādibhānāmabhito 'galat // 19.68	anuṣṭubh (1,2: asamīcīna, 3,4: pathyā)
raṇāṅgaṇaṃ sara iva plāvitaṃ madavāribhiḥ / gajaḥ pṛthukarākṛṣṭaśatapatramaloḍayat // 19.69	anuṣṭubh (1,2: na-vipulā, 3,4: pathyā)
śarakṣate gaje bhṛṅgaiḥ saviṣādiviṣādini / rutavyājena ruditaṃ tatrāsīdatisīdati // 19.70	anuṣṭubh (1,2: pathyā, 3,4: na-vipulā)
antakasya pṛthau tatra śayanīya ivāhave / daśanavyasanādīyurmatkuṇatvaṃ mataṅgajāḥ // 19.71	anuṣṭubh (1,2: pathyā, 3,4: pathyā)
abhīkamatikeneddhe bhītānandasyanāśane / kanatsakāmasenāke mandakāmakamasyati // 19.72	anuṣṭubh (1,2: pathyā, 3,4: pathyā)
dadhato 'pi raṇe bhīmamabhīkṣṇaṃ bhāvamāsuram / hatāḥ parairabhimukhāḥ surabhūyamupāyayuḥ // 19.73	anuṣṭubh (1,2: pathyā, 3,4: na-vipulā)
yenāṅgamūhe vraṇavatsarucā parato 'maraiḥ / samatvaṃ sa yayau khaḍgatsarucāparato 'maraiḥ // 19.74	anuṣṭubh (1,2: bha-vipulā, 3,4: pathyā)
nipātitasuhṛtsvāmipitṛvyabhrātṛmātulam / pāṇinīyamivāvaloki dhīraistatsamarājiram // 19.75	anuṣṭubh (1,2: pathyā, 3,4: asamīcīna)
abhāvi sindhvā sandhyābhrasadṛgrudhiratoyayā / hṛte yoddhuṃ janaḥ pāṃśau sa dṛgrudhi rato yathā // 19.76	anuṣṭubh (1,2: ma-vipulā, 3,4: pathyā)
vidalatpuṣkarākīrṇāḥ patacchaṅkhakulākulāḥ / taratpatrarathā nadyaḥ prāsarpanraktavārijāḥ // 19.77	anuṣṭubh (1,2: pathyā, 3,4: pathyā)
asṛgjano 'strakṣatimānavamajjavasādanam / rakṣaḥpiśācaṃ mumude navamajjavasādanam // 19.78	anuṣṭubh (1,2: bha-vipulā, 3,4: bha-vipulā)
citraṃ cāpairapetajyaiḥ sphuradraktaśatahṛdam / payodajālamiva tadvīrāśaṃsanamābabhau // 19.79	anuṣṭubh (1,2: asamīcīna, 3,4: na-vipulā)
bandhau vipanne 'nekena nareṇeha tadantike / aśoci sainye ghaṇṭābhirna reṇe hatadantike // 19.80	anuṣṭubh (1,2: ma-vipulā, 3,4: ma-vipulā)
kṛttaiḥ kīrṇā mahī reje dantairgātraiśca dantinām / kṣuṇṇalokāsubhirmṛtyormusalolūkhalairiva // 19.81	anuṣṭubh (1,2: pathyā, 3,4: pathyā)
yuddhamitthaṃ vidhūtānyamānavānabhiyo gataḥ / caidyaḥ parānparājigye mānavānabhiyogataḥ // 19.82	anuṣṭubh (1,2: pathyā, 3,4: pathyā)
atha vakṣomaṇicchāyācchuritāpītavāsasā / sphuradindradhanurbhinnataḍiteva taḍittvatā // 19.83	anuṣṭubh (1,2: pathyā, 3,4: pathyā)
nīlenānālanalinanilīnollalanālinā / lalanālālanenālaṃ līlālolena lālinā // 19.84	anuṣṭubh (1,2: na-vipulā, 3,4: pathyā)
apūrvayeva tatkālasamāgamasakāmayā / dṛṣṭena rājanvapuṣā kaṭākṣairvijayaśriyā // 19.85	anuṣṭubh (1,2: pathyā, 3,4: bha-vipulā)
vibhāvī vibhavī bhābho vibhābhāvī vivo vibhīḥ / bhavābhibhāvī bhāvāvo bhavābhāvo bhuvo vibhuḥ // 19.86	anuṣṭubh (1,2: pathyā, 3,4: ma-vipulā)
upaitukāmaistatpāraṃ niścitairyogibhiḥ paraiḥ / dehatyāgakṛtodyogairadṛśyata paraḥ pumān // 19.87	anuṣṭubh (1,2: ma-vipulā, 3,4: pathyā)
taṃ śriyā ghanayānastarucā sāratayā tayā / yātayā tarasā cārustanayānaghayā śritam // 19.88	anuṣṭubh (1,2: pathyā, 3,4: pathyā)
vidviṣo 'dviṣurudvīkṣya tathāpyāsannirenasaḥ / arucyamapi rogaghnaṃ nisargādeva bheṣajam // 19.89	anuṣṭubh (1,2: pathyā, 3,4: pathyā)
viditaṃ divi ke 'nīke taṃ yātaṃ nijitājini / vigadaṃ gavi roddhāro yoddhā yo natimeti naḥ // 19.90	anuṣṭubh (1,2: pathyā, 3,4: pathyā)
niyujyamānena puraḥ karmaṇyatigarīyasi / āropyamāṇoruguṇaṃ bhartrā kārmukamānamat // 19.91	anuṣṭubh (1,2: bha-vipulā, 3,4: bha-vipulā)
tatra bāṇāḥ suparuṣaḥ samadhīyanta cāravaḥ / dviṣāmabhūtsuparuṣastasyākṛṣṭasya cāravaḥ // 19.92	anuṣṭubh (1,2: na-vipulā, 3,4: na-vipulā)
paścātkṛtānāmapyasya narāṇāmiva patriṇām / yoyo guṇena saṃyuktaḥ sa sa karṇāntamāyayau // 19.93	anuṣṭubh (1,2: ma-vipulā, 3,4: pathyā)
prape rūpī purārepāḥ paripūrī paraḥ paraiḥ / ropairapārairupari pupūre 'pi puro 'paraiḥ // 19.94	anuṣṭubh (1,2: pathyā, 3,4: bha-vipulā)
diṅmukhavyāpinastīkṣṇānhradino marmabhedinaḥ / cikṣepaikakṣaṇenaiva sāyakānahitāṃśca saḥ // 19.95	anuṣṭubh (1,2: pathyā, 3,4: pathyā)
śaravarṣī mahānādaḥ sphuratkārmukaketanaḥ / nīlacchavirasau reje keśavacchalanīradaḥ // 19.96	anuṣṭubh (1,2: pathyā, 3,4: pathyā)
na kevalaṃ janaistasya laghusaṃdhāyino dhanuḥ / maṇḍalīkṛtamokāntādbalamaikṣi dviṣāmapi // 19.97	anuṣṭubh (1,2: pathyā, 3,4: pathyā)
lokālokī kalo 'kalkakalilo 'likulālakaḥ / kālo 'kalo 'kaliḥ kāle kolakelikilaḥ kila // 19.98	anuṣṭubh (1,2: pathyā, 3,4: pathyā)
akṣitārāsu vivyādha dviṣataḥ sa tanutriṇaḥ / dāneṣu sthūlalakṣyatvaṃ na hi tasya śarāsane // 19.99	anuṣṭubh (1,2: pathyā, 3,4: pathyā)
vararo 'vivaro vairivivārī vārirāravaḥ / vivavāra varo vairaṃ vīro ravirivaurvaraḥ // 19.100	anuṣṭubh (1,2: pathyā, 3,4: pathyā)
muktānekaśaraṃ praṇānaharadbhūyasāṃ dviṣāṃ / tadīyaṃ dhanuranyasya na hi sehe sajīvatām // 19.101	anuṣṭubh (1,2: asamīcīna, 3,4: pathyā)
rājarājī rurojājerajire 'jo 'jaro 'rajāḥ / rejārijūrajorjārjī rarājarjurajarjaraḥ // 19.102	anuṣṭubh (1,2: pathyā, 3,4: pathyā)
uddhatāndviṣatastasya nidhnato dvitayaṃ yayuḥ / pānārthe rudhiraṃ dhātau rakṣārthe bhuvanaṃ śarāḥ // 19.103	anuṣṭubh (1,2: pathyā, 3,4: pathyā)
krūrārikāri kīrekakārakaḥ kārikākaraḥ / korakākārakarakaḥ karīraḥ karkaror'karuk // 19.104	anuṣṭubh (1,2: pathyā, 3,4: na-vipulā)
vidhātumavatīrṇo 'pi laghimānamasau bhuvaḥ / anekamarisaṃghātamakarodbhūmivardhanam // 19.105	anuṣṭubh (1,2: pathyā, 3,4: pathyā)
dārī daradaridro 'ridārūdāro 'dridūradaḥ / dūrādaraudrādadaradrodoruddārurādarī // 19.106	anuṣṭubh (1,2: pathyā, 3,4: bha-vipulā)
ekeṣuṇā saṅghatithāndviṣo bhindandrumāniva / sa janmāntararāmasya cakre sadṛśamātmanaḥ // 19.107	anuṣṭubh (1,2: bha-vipulā, 3,4: pathyā)
śūraḥ śauriraśiśirairāśāśairāśu rāśiśaḥ / śarāruḥ śrīśarīreśaḥ śuśūre 'riśiraḥ śaraiḥ // 19.108	anuṣṭubh (1,2: asamīcīna, 3,4: pathyā)
vktāsīdaritāriṇāṃ yattadīyāstadā muhuḥ / manohṛto 'pi hṛdaye legureṣāṃ na patriṇaḥ // 19.109	anuṣṭubh (1,2: asamīcīna, 3,4: na-vipulā)
nāmākṣarāṇāṃ malanā mā bhūdbharturataḥ sphuṭam / agṛhṇata parāṅganāmasūnasraṃ na mārgaṇāḥ // 19.110	anuṣṭubh (1,2: bha-vipulā, 3,4: asamīcīna)
ācchidya yodhasārthasya prāṇasarvasvamāśugāḥ / aikāgārikavadbhūmau dūrājjagmuradarśanam // 19.111	anuṣṭubh (1,2: pathyā, 3,4: pathyā)
bhīmāstrarājinastasya balasya dhvajarājinaḥ / kṛtaghorājinaścakre bhuvaḥ sarudhirā jinaḥ // 19.112	anuṣṭubh (1,2: pathyā, 3,4: pathyā)
māṃsavyadhocitamukhaiḥ śūnyatāṃ dadhadakriyam / śakuntibhiḥ śatrubalaṃ vyāpi tasyeṣubhirnabhaḥ // 19.113	anuṣṭubh (1,2: na-vipulā, 3,4: bha-vipulā)
dādado daddaduddādī dādādo dūdadīdadoḥ / duddādaṃ dadade dudde dadādadadado 'dadaḥ // 19.114	anuṣṭubh (1,2: pathyā, 3,4: pathyā)
plutebhakumbhorasijairhṛdayakṣatijanmabhiḥ / prāvartayannadīrasrairdviṣāṃ tadyoṣitāṃ ca saḥ // 19.115	anuṣṭubh (1,2: bha-vipulā, 3,4: pathyā)
sadāmadabalaprāyaḥ samuddhṛraso babhau / pratītavikramaḥ śrīmanhārirharirivāparaḥ // 19.116	anuṣṭubh (1,2: asamīcīna, 3,4: pathyā)
dvidhā tridhā caturdhā ca tamekamapi śatravaḥ / paśyantaḥ spardhayā sadyaḥ svayaṃ pañcatvamāyayuḥ // 19.117	anuṣṭubh (1,2: pathyā, 3,4: pathyā)
sadaiva saṃpannavapū raṇeṣu sa daivasaṃpannavapūraṇeṣu / maho dadhe 'stāri mahānitāntaṃ mahodadhestārimahā nitāntam // 19.118	upendravajrā [11: jtjgg]
iṣṭaṃ kṛtvārthaṃ patriṇaḥ śārṅgapāṇer etyādhomukhyaṃ praviśanbhūmimāśu / śuddhayā yuktānāṃ vairivargasya madhye bhartrā kṣiptānāmetadevānurūpam // 19.119	vaiśvadevī [12: mmyy] (? 2 eva pādāḥ yuktāḥ)
satvaṃ mānaviśiṣṭamājirabhasādālambya bhavyaḥ puro labdhāghakṣayaśuddhiruddharataraśrīvatsabhūmirmudā / muktvā kāmamapāstabhīḥ paramṛgavyādhaḥ sa nādaṃ harer ekaughaiḥ samakālamabhramudayī ropaistadā tastare // 19.120	śārdūlavikrīḍitā [19: msjsttg]
mukhamullasitatrirekhamuccairbhidurabhrūyugabhīṣaṇaṃ dadhānaḥ / samitāviti vikramānamṛṣyangatabhīrāhvatacedirāṇmurārim // 20.1	aupacchandasika = [11: ssjgg] 1,3 + [12: sBry] 2,4
śitacakranipātasaṃpratīkṣyaṃ vahataḥ skandhagataṃ ca tasya mṛtyum / abhiśauri ratho 'thanoditāśvaḥ prayayau sārathirūpayā niyatyā // 20.2	aupacchandasika = [11: ssjgg] 1,3 + [12: sBry] 2,4
abhicaidyamagādratho 'pi śaureravaniṃ jāguḍakuṅkumābhitāmraiḥ / guraneminipīḍanāvadīrṇavyasudehasrutaśoṇitairvilimpan // 20.3	aupacchandasika = [11: ssjgg] 1,3 + [12: sBry] 2,4
sa nirāyataketanāṃśukāntaḥ kalanikvāṇakarālakiṅkiṇīkaḥ / virarāja ripukṣayapratijñāmukharo muktaśikhaḥ svayaṃ nu mṛtyuḥ // 20.4	aupacchandasika = [11: ssjgg] 1,3 + [12: sBry] 2,4
sajalāmbudharāravānukārī dhvanirāpūritadiṅmukho rathasya / praguṇīkṛtakekamūrdhvakaṇṭhaiḥ śitikaṇṭhairupakarṇayāmbabhūve // 20.5	aupacchandasika = [11: ssjgg] 1,3 + [12: sBry] 2,4
abhivīkṣya vidarbharājaputrīkucakāśmīrajacihnamacyutoraḥ / cirasevitayāpi cedirājaḥ sahasāvāpa ruṣā tadaiva yogam // 20.6	aupacchandasika = [11: ssjgg] 1,3 + [12: sBry] 2,4
janitāśaniśabdaśaṅkamuccairdhanurāsphālitamadhvanannṛpeṇa / capalānilacodyamānakalpakṣayakālāgniśikhānibhasphurajjyam // 20.7	aupacchandasika = [11: ssjgg] 1,3 + [12: sBry] 2,4
samakālamivābhilakṣaṇīyagrahasaṃdhānavikarṣaṇāpavargaiḥ / atha sābhisāraṃ śaraistarasvī sa tiraskartumupendramadhyavarṣat // 20.8	ajñātasamavṛtta [12: sBry] (? 2 eva pādāḥ yuktāḥ)
ṛjutāphalayogaśuddhibhājāṃ gurupakṣāśrayiṇāṃ śilīmukhānām / guṇinā natimāgatena sandhiḥ saha cāpena samañjaso babhūva // 20.9	aupacchandasika = [11: ssjgg] 1,3 + [12: sBry] 2,4
aviṣahyatame kṛtādhikāraṃ vaśinā karmaṇi cedipārthivena / arasaddhanuruccakaidṛḍhārtiprasabhākarṣaṇavepamānajīvam // 20.10	aupacchandasika = [11: ssjgg] 1,3 + [12: sBry] 2,4
anusantatipātinaḥ paṭutvaṃ dadhataḥ śuddhibhṛto gṛhītapakṣāḥ / vadanādiva vādino 'tha śabdāḥ kṣitibharturdhanuṣaḥ śarāḥ prasasruḥ // 20.11	aupacchandasika = [11: ssjgg] 1,3 + [12: sBry] 2,4
gavalāsitakānti tasya madhyasthitaghorāyatabāhudaṇḍanāsam / dadṛśe kupitāntakonnmadbhrūyugabhīmākṛti kārmukaṃ janena // 20.12	ajñātasamavṛtta [12: sBry] (? 2 eva pādāḥ yuktāḥ)
taḍidujjvalajātarūpapuṅkhaiḥ khamayaḥśyāmamukhairabhidhvanadbhiḥ / jaladairiva raṃhasā patadbhiḥ pidadhe saṃhatiśālibhiḥ śaraughaiḥ // 20.13	aupacchandasika = [11: ssjgg] 1,3 + [12: sBry] 2,4
śitaśalyamukhāvadīrṇameghakṣaradambhaḥ sphuṭatīvravedanānām / sravadasrutatīva cakravālaṃ kakubhāmaurṇaviṣuḥ suvarṇapuṅkhāḥ // 20.14	aupacchandasika = [11: ssjgg] 1,3 + [12: sBry] 2,4
amanoramatāṃ yatī janasya kṣaṇamālokapathānnabhaḥ sadāṃ vā / rurudhe pihitāhimadyutirdhīrviśikhairantaritā cyutā dharitratrī // 20.15	ajñātasamavṛtta [11: ssjgl] (? 2 eva pādāḥ yuktāḥ)
vinivāritabhānutāpamekaṃ sakalasyāpi muradviṣo balasya / śarajālamayaṃ samaṃ samantāduru sadmeva narādhipena tene // 20.16	aupacchandasika = [11: ssjgg] 1,3 + [12: sBry] 2,4
iti cedimahībhṛtā tadānīṃ tadanīkaṃ danusūnusūdanasya / vayasamiva cakramakriyākaṃ parito 'rodhi vipāṭapañcareṇa // 20.17	ajñātasamavṛtta [12: sBrj] (? 2 eva pādāḥ yuktāḥ)
iṣuvarṣamanekamekavīrastadaripracyutamacyutaḥ pṛṣatkaiḥ / atha vādikṛtaṃ pramāṇamanyaiḥ prativādīva nirākarotpramāṇaiḥ // 20.18	aupacchandasika = [11: ssjgg] 1,3 + [12: sBry] 2,4
pratikuñcitakūrpareṇa tena śravaṇopāntikanīyamānagavyam / dhvanati sma dhanurghanāntamattapracurakrauñcaravānukāramuccaiḥ // 20.19	aupacchandasika = [11: ssjgg] 1,3 + [12: sBry] 2,4
urasā vitatena pātitāṃsaḥ sa mayūrāñcitamastakastadānīm / kṣaṇamālikhito nu sauṣṭhavena sthirapūrvāparamuṣṭirābabhau vā // 20.20	aupacchandasika = [11: ssjgg] 1,3 + [12: sBry] 2,4
dhvanato nitarāṃ rayeṇa gurvyastaḍidākāracaladguṇādasaṃkhyāḥ / iṣavo dhanuṣaḥ saśabdamāśu nyapatannambudharādivāmbudharāḥ // 20.21	ajñātasamavṛtta [11: ssjgl] (? 2 eva pādāḥ yuktāḥ)
śikharonnataniṣṭhurāṃsapīṭhaḥ sthagayannekadigantamāyatāntaḥ / niravarṇi sakṛtprasārito 'sya kṣitibharteva camūbhirekabāhuḥ // 20.22	aupacchandasika = [11: ssjgg] 1,3 + [12: sBry] 2,4
tamakuṇṭhamukhāḥ suparṇaketoriṣavaḥ kṣiptamiṣuvrajaṃ pareṇa / vibhidāmanayanta kṛtyapakṣaṃ nṛpaterneturivāyathārthavarṇāḥ // 20.23	aupacchandasika = [11: ssjgg] 1,3 + [12: sBry] 2,4
dayitairiva khaṇḍitā murārerviśikhaiḥ saṃmukhamujjvalāṅgalekhaiḥ / laghimānamupeyuṣī pṛthivyāṃ viphalā śatruśarāvaliḥ papāta // 20.24	aupacchandasika = [11: ssjgg] 1,3 + [12: sBry] 2,4
pramukhe 'bhihatāśca patravāhāḥ prasabhaṃ mādhavamuktavatsadantaiḥ / paripūrṇataraṃ bhuvo gatāyāḥ parataḥ kātaravatpratīpamīyuḥ // 20.25	aupacchandasika = [11: ssjgg] 1,3 + [12: sBry] 2,4
itaretaratsannikarṣajanmā galasaṃghaṭṭavikīrṇavisphuliṅgaḥ / paṭalāni lihanvalāhakānāmapareṣu kṣaṇamajjvalatkṛśānuḥ // 20.26	ajñātasamavṛtta [12: sBry] (? 2 eva pādāḥ yuktāḥ)
śaradīva śaraśriyā vibhinne vibhunā śatruśilīmukhābhrajāle / vikasanmukhavārijāḥ prakāmaṃ babhurāśā iva yādavadhvajinyaḥ // 20.27	aupacchandasika = [11: ssjgg] 1,3 + [12: sBry] 2,4
sa divaṃ samacicchadaccharaughaiḥ kṛtatigmadyutimaṇḍalāpalāpaiḥ / dadṛśe 'tha ca tasya cāpayaṣṭyāmiṣurekaiva janai sakṛdvisṛṣṭā // 20.28	aupacchandasika = [11: ssjgg] 1,3 + [12: sBry] 2,4
bhavati sphuṭamāgato vipakṣānna sapakṣo 'pi hi nirvṛtervidhātā / śiśupālabalāni kṛṣṇamuktaḥ sutarāṃ tena tatāpa tomaraughaḥ // 20.29	aupacchandasika = [11: ssjgg] 1,3 + [12: sBry] 2,4
guruvegavirāvibhiḥ patatrairiṣavaḥ kāñcanapiṅgalabhāsaḥ / vinatāsutavattalaṃ bhuvaḥ sma vyathitabhrāntabhujaṅgamaṃ viśanti // 20.30	ajñātasamavṛtta [11: ssjgg] (? 2 eva pādāḥ yuktāḥ)
śataśaḥ paruṣāḥ puro viśaṅkaṃ śiśupālena śilīmukhāḥ prayuktāḥ / paramarmabhido 'pi dānavāreraparādhā iva na vyathāṃ vitenuḥ // 20.31	aupacchandasika = [11: ssjgg] 1,3 + [12: sBry] 2,4
vihitādbhutalokasṛṣṭimāye jamamicchankila māyayā murārau / bhuvanakṣayakālayoganidre nṛpatiḥ svāpanamastramājahāra // 20.32	aupacchandasika = [11: ssjgg] 1,3 + [12: sBry] 2,4
salilārdravarāhadehanīlo vidadhadbhāskaramarthaśūnyasaṃjñam / pracalāyatalocanāravindaṃ vidadhe tadbalamandhakāraḥ // 20.33	ajñātasamavṛtta [11: ssjgg] (? 2 eva pādāḥ yuktāḥ)
guravo 'pi niṣadya yannidadrurdhanuṣi kṣmāpatayo na vācyametat / kṣayitāpadi jāgrato 'pi nityaṃ nanu tatraiva hi te 'bhavanniṣaṇṇāḥ // 20.34	aupacchandasika = [11: ssjgg] 1,3 + [12: sBry] 2,4
ślathatāṃ vrajatastathā pareṣāmagaddhāraṇāśaktimujjhataḥ svām / sugṛhītamapi pramadabhājāṃ manasaḥ śāstramivāmastramagrapāṇeḥ // 20.35	ajñātasamavṛtta [8: yjgg] (? 2 eva pādāḥ yuktāḥ)
ucitasvapano 'pi nīrarāśau svabalāmbhonidhimadhyagastadīnīm / bhuvanatrayakāryajāgarūkaḥ sa paraṃ tatra paraḥ pumānajāgaḥ // 20.36	aupacchandasika = [11: ssjgg] 1,3 + [12: sBry] 2,4
athasūryarucīva tasya dṛṣṭāvudbhūtkaustubhadarpaṇaṃ gatāyām / paṭuḥ dhāma tato na cādbhutaṃ tadvibhurindvarkavilocanaḥ kilāsau // 20.37	ajñātasamavṛtta [10: tjrg] (? 2 eva pādāḥ yuktāḥ)
mahataḥ praṇateṣviva prasādaḥ sa maṇeraṃśucayaḥ kakuṃmukheṣu / vyakasadvikasadvilocanebhyo dadadālokamanāvilaṃ balebhyaḥ // 20.38	aupacchandasika = [11: ssjgg] 1,3 + [12: sBry] 2,4
prakṛtiṃ pratipādukaiśca pādaiścakḷṣe bhānumataḥ punaḥ prasartum / tamaso 'bhibhavādapāsya mūrcchāmupajīvatsahasaiva jīvalokaḥ // 20.39	aupacchandasika = [11: ssjgg] 1,3 + [12: sBry] 2,4
ghanasaṃtamasairjavena bhūyo yaduyodhairyudhi redhire dviṣantaḥ / nanu vāridharoparodhamuktaḥ sutarāmuttapate patiḥ prabhāṇām // 20.40	aupacchandasika = [11: ssjgg] 1,3 + [12: sBry] 2,4
vyavahāra ivānṛtābhiyogaṃ timiraṃ nirjitavatyathaprakāśe / ripurulbaṇabhīmabhogabhājāṃ bhujagānāṃ jananīṃ jajāpa vidyām // 20.41	aupacchandasika = [11: ssjgg] 1,3 + [12: sBry] 2,4
pṛthudarvibhṛtastataḥ phaṇīndrā viṣamāśībhiranārataṃ vamantaḥ / abhavanyugapadvilolajihvāyugalīḍhobhayasṛkkabhāgamāviḥ // 20.42	aupacchandasika = [11: ssjgg] 1,3 + [12: sBry] 2,4
kṛtakeśaviḍambanairvihāyo vijayaṃ tatkṣaṇamicchubhiśchalena / amṛtāgrabhuvaḥ pureva pucchaṃ baḍavābharturavāri kādraveyaiḥ // 20.43	aupacchandasika = [11: ssjgg] 1,3 + [12: sBry] 2,4
dadhatastanimānamānapūrvyā babhurakṣiśravaso mukhe viśālāḥ / bharatajñakavipraṇītakāvyagrathitāṅkā iva nāṭakaprapañcāḥ // 20.44	aupacchandasika = [11: ssjgg] 1,3 + [12: sBry] 2,4
saviṣaśvasanoddhatorudhūmavyavadhimlānamarīci pannagānām / uparāgavateva tigmabhāsā vapuraudumbaramaṇḍalābhamūhe // 20.45	aupacchandasika = [11: ssjgg] 1,3 + [12: sBry] 2,4
śikhipicchakṛtadhvajāvacūḍakṣaṇasāśaṅkavivartamānabhogāḥ / yamapāśavadāśubandhanāya nyapatanvṛṣṇigaṇeṣu lelihānāḥ // 20.46	aupacchandasika = [11: ssjgg] 1,3 + [12: sBry] 2,4
pṛthuvāridhivīcimaṇḍalāntarvilasatphenavitānapāṇḍurāṇi / dadhati sma bhujaṅgamāṅgamadhye navanirmokaruciṃ dhvajāṃśukāni // 20.47	aupacchandasika = [11: ssjgg] 1,3 + [12: sBry] 2,4
kṛtamaṇḍalabandhamullasadbhiḥ śirasi pratyurasaṃ vilambamānaiḥ / vyarucajjanatā bhujaṅgabhogairdalitendīvaramālabhāriṇīva // 20.48	aupacchandasika = [11: ssjgg] 1,3 + [12: sBry] 2,4
pariveṣṭitamūrtayaśca mūlāduragairāśirasaḥ saratnapuṣpaiḥ / dadhurāyatavalliveṣṭitānāmupamānaṃ manujā mahīruhāṇām // 20.49	aupacchandasika = [11: ssjgg] 1,3 + [12: sBry] 2,4
bahulāñjanapaṅkapaṭṭanīladyutayo dehamitastataḥ śramantaḥ / dadhire phaṇinasturaṅgameṣu sphuṭapalyāṇanibaddhavardhralīlām // 20.50	aupacchandasika = [11: ssjgg] 1,3 + [12: sBry] 2,4
prasṛtaṃ rabhasādayobhinīlā pratipadaṃ parito 'bhiveṣṭayantī / tanurāyatiśālinī mahāhergajamanduriva niścalaṃ cakāra // 20.51	ajñātasamavṛtta [11: ssjgg] (? 2 eva pādāḥ yuktāḥ)
atha sasmitavīkṣitādavajñācalitaikonnamitabhru mādhavena / nijaketuśiraḥśritaḥ suparṇādudapaptannayutāni pakṣirājām // 20.52	aupacchandasika = [11: ssjgg] 1,3 + [12: sBry] 2,4
drutahemarucaḥ khagāḥ khagendrādalaghūdīritanādamutpatantaḥ / kṣaṇamaikṣiṣatoccakaiścamūbhirjvalataḥ saptaruceriva sphuliṅgāḥ // 20.53	aupacchandasika = [11: ssjgg] 1,3 + [12: sBry] 2,4
upamānamalābhi lolapakṣakṣaṇavikṣiptamahāmbuvāhamatsyaiḥ / gaganārṇavamantarāsumeroḥ kulajānāṃ garuḍairilādharāṇām // 20.54	aupacchandasika = [11: ssjgg] 1,3 + [12: sBry] 2,4
patatāṃ paritaḥ parisphuradbhiḥ paripiṅgīkṛtadiṅmukhairmayūkhaiḥ / sutarāmabhavadaddurīkṣyabimbastapanastatkiraṇairivātmadarśaḥ // 20.55	ajñātasamavṛtta [12: sBry] (? 2 eva pādāḥ yuktāḥ)
dadhurambudhimanthanādrimanthabhramaṇāyastaphaṇīndrapittajānām / rucamullasamānavainateyadyutibhinnāḥ phaṇabhāriṇo maṇīnām // 20.56	aupacchandasika = [11: ssjgg] 1,3 + [12: sBry] 2,4
abhitaḥ kṣubhitāmburāśidhīradhvanirākṛṣṭasamūlapādapaughaḥ / janayannabhavadyugāntaśaṅkāmanilo nāgavipakṣapakṣajanmā // 20.57	aupacchandasika = [11: ssjgg] 1,3 + [12: sBry] 2,4
pracalatpatagendrapatravātaprasabhonmūlitaśailadattamārgaiḥ / bhayavihvalamāśu dandaśūkairvivaśairāviviśe svameva dhāma // 20.58	aupacchandasika = [11: ssjgg] 1,3 + [12: sBry] 2,4
khacaraiḥ kṣayamakṣaye 'hisainye sukṛtairduṣkṛtavattadopanīte / ayugāciriva jvalanruṣātho ripuraudarciṣamājuhāva mantram // 20.59	aupacchandasika = [11: ssjgg] 1,3 + [12: sBry] 2,4
sahasā dadhaduddhatāṭṭahāsaśriyamuttrāsitajantunā svanena / viyatāyatahetibāhuruccairatha vetāla ivotpapāta vahniḥ // 20.60	aupacchandasika = [11: ssjgg] 1,3 + [12: sBry] 2,4
calitoddhatadhūmaketano 'sau rabhasādambararohirohitāśvaḥ / drutamārutasārathiḥ śikhāvānkanakasyandanasundaraścacāla // 20.61	aupacchandasika = [11: ssjgg] 1,3 + [12: sBry] 2,4
jvaladambarakoṭarāntarālaṃ bahulārdrāmbudapatrabaddhadhūmam / paridīpitadīrghakāṣṭhamuccaistaruvadviśvamuvoṣa jātavedāḥ // 20.62	aupacchandasika = [11: ssjgg] 1,3 + [12: sBry] 2,4
gurutāpaviśuṣyadambuśubhrāḥ kṣaṇamālagnakṛśānutāmrabhāsaḥ / svamasāratayā maṣībhavantaḥ punarākāramavāpurāmbuvāhāḥ // 20.63	aupacchandasika = [11: ssjgg] 1,3 + [12: sBry] 2,4
jvalitānalalolapallavāntāḥ sphuradaṣṭāpadapatrapītabhāsaḥ / kṣaṇamātrabhavāmabhāvakāle sutarāmāpurivāyatiṃ patākāḥ // 20.64	aupacchandasika = [11: ssjgg] 1,3 + [12: sBry] 2,4
nikhilāmiti kurvataścirāyadrutacāmīkaracārutāmiva dyām / pratighātasamarthamastramagneratha meghaṅkaramasmaranmurāriḥ // 20.65	aupacchandasika = [11: ssjgg] 1,3 + [12: sBry] 2,4
caturambudhigarbhadhīrakukṣervapuṣaḥ sandhiṣu līnasarvasindhoḥ / udaguḥ salilātmanastridhāmno jalavāhāvalayaḥ śiroruhebhyaḥ // 20.66	aupacchandasika = [11: ssjgg] 1,3 + [12: sBry] 2,4
kakubhaḥ kṛtanādamāstṛṇantastirayantaḥ paṭalāni bhānubhāsam / udanaṃsiṣurabhramabhrasaṅghāḥ sapadi śyāmalimānamānayantaḥ // 20.67	aupacchandasika = [11: ssjgg] 1,3 + [12: sBry] 2,4
tapanīyanikarṣarājigaurasphuraduttālataḍicchaṭāṭṭahāsam / anubaddhasamuddhatāmbuvāhadhvanitāḍambaramambaraṃ babhūva // 20.68	aupacchandasika = [11: ssjgg] 1,3 + [12: sBry] 2,4
savituḥ paribhāvukairmarīcīnacirābhyaktamataṅgajāṅgabhābhiḥ / jaladairabhitaḥ sphuradbhiruccairvidadhe ketanateva dhūmaketoḥ // 20.69	aupacchandasika = [11: ssjgg] 1,3 + [12: sBry] 2,4
jvalataḥ śamanāya citrabhānoḥ pralayāplāvamivābhidarśayantaḥ / vavṛṣurvṛṣanādino nadīnāṃ prataṭāropitavāri vārivāhāḥ // 20.70	aupacchandasika = [11: ssjgg] 1,3 + [12: sBry] 2,4
madhurairapi bhūyasā sa medhyaiḥ prathamaṃ pratyuta vāribhirdidīpe / pavamānasakhastataḥ krameṇa praṇayakrodha ivāśamadvivādaiḥ // 20.71	aupacchandasika = [11: ssjgg] 1,3 + [12: sBry] 2,4
paritaḥ prasabhena nīyamānaḥ śaravarṣairavasāyamāśrayāśaḥ / prabaleṣu kṛtī cakāra vidyudvyapadeśena ghaneṣvanupraveśam // 20.72	aupacchandasika = [11: ssjgg] 1,3 + [12: sBry] 2,4
prayataḥ praśamaṃ hutāśanasya kvacidālakṣyata muktamūlamarciḥ / balabhitprahitāyudhābhighātāttruṭitaṃ patripaterivaikapatram // 20.73	aupacchandasika = [11: ssjgg] 1,3 + [12: sBry] 2,4
vyagamansahasā diśāṃ mukhebhyaḥ śamayitvā śikhināṅghanāghanaughāḥ / upakṛtyanisargataḥ pareṣāmuparodhaṃ na hi kurvate mahāntaḥ // 20.74	aupacchandasika = [11: ssjgg] 1,3 + [12: sBry] 2,4
kṛtadāhamudarciṣaḥ śikhābhiḥ pariṣiktaṃ muhurambhasā navena / vihitāmbudharavraṇaṃ prapede gaganaṃ tāpitapāyitāsilakṣmīm // 20.75	aupacchandasika = [11: ssjgg] 1,3 + [12: sBry] 2,4
iti narapatirastraṃ yadyadāviścakāra prakupita iva rogaḥ kṣiprakārī vikāram / bhiṣagiva gurudoṣacchedinopakrameṇa kramavidatha murāriḥ pratyahaṃstattadāśu // 20.76	mālinī [15: nnmyy]
śuddhiṃ gatairapi parāmṛjubhirviditvā bāṇairajayyamavighaṭṭitamarmabhistam / marmātigairanṛjubhirnitarāmaśuddhair vāksāyakairatha tutoda tadā vipakṣaḥ // 20.77	vasantatilakā [14: tBjjgg]
rāhustrīstanayorakāri sahasā yenāślathāliṅganavyāpāraikavinodadurlalitayoḥ kārkaśyalakṣmīrvṛthā / tenākrośata eva tasya murajittatkālalolānalajvālāpallavitena mūrdhavikalaṃ cakreṇa cakre vapuḥ // 20.78	śārdūlavikrīḍitā [19: msjsttg]
śriyā juṣṭaṃ divyaiḥ sapaṭaharavairanvitaṃ puṣpavarṣair vapuṣṭacaidyasya kṣaṇamṛṣigaṇaiḥ stūyamānaṃ nirīya / prakāśenākāśe dinakarakarānvikṣipadvismitākṣair narendrairaupendraṃ vapuratha viśaddhāma vīkṣāṃbabhūve // 20.79	meghavispūrjitā [19: ymnsrrg] (? 3 eva pādāḥ yuktāḥ)
samāptam: 15.670164s